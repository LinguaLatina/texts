urn:cts:latinLit:stoa0233.stoa001.latinlib:1.title#C. PLINII CAECILII SECUNDI EPISTULARVM LIBER PRIMUS
urn:cts:latinLit:tlg0233.stoa001.latinlib:1.1.greeting#C. PLINIUS SEPTICIO <CLARO> SUO S<ALUTEM>.
urn:cts:latinLit:tlg0233.stoa001.latinlib:1.1.1#Frequenter hortatus es, ut epistulas, si quas paulo curatius scripsissem, colligerem publicarem-que. Collegi non servato temporis ordine — neque enim historiam componebam —, sed ut quae-que in manus venerat.
urn:cts:latinLit:tlg0233.stoa001.latinlib:1.1.2#Superest ut nec te consilii nec me paeniteat obsequii. Ita enim fiet, ut eas quae adhuc neglectae iacent requiram et si quas addidero non supprimam. Vale.
urn:cts:latinLit:tlg0233.stoa001.latinlib:1.2.greeting#C. PLINIUS <MATURO> ARRIANO SUO S<ALUTEM>
urn:cts:latinLit:tlg0233.stoa001.latinlib:1.2.1#Quia tardiorem adventum tuum prospicio, librum quem prioribus epistulis promiseram exhibeo. Hunc rogo ex consuetudine tua et legas et emendes, eo magis quod nihil ante perae-que eodem ζήλῳ scripsisse videor.
urn:cts:latinLit:tlg0233.stoa001.latinlib:1.2.2#Temptavi enim imitari Demosthenen semper tuum, Calvum nuper meum, dumtaxat figuris orationis; nam vim tantorum virorum, 'pauci quos aequus ...' assequi possunt.
urn:cts:latinLit:tlg0233.stoa001.latinlib:1.2.3#Nec materia ipsa huic — vereor ne improbe dicam — aemulationi repugnavit: erat enim prope tota in contentione dicendi, quod me longae desidiae indormientem excitavit, si modo is sum ego qui excitari possim.
urn:cts:latinLit:tlg0233.stoa001.latinlib:1.2.4#Non tamen omnino Marci nostri ληκύθους fugimus, quotiens paulum itinere decedere non intempestivis amoenitatibus admonebamur: acres enim esse non tristes volebamus.
urn:cts:latinLit:tlg0233.stoa001.latinlib:1.2.5#Nec est quod putes me sub hac exceptione veniam postulare. Nam quo magis intendam limam tuam, confitebor et ipsum me et contubernales ab editione non abhorrere, si modo tu fortasse errori nostro album calculum adieceris.
urn:cts:latinLit:tlg0233.stoa001.latinlib:1.2.6#Est enim plane aliquid edendum — atque utinam hoc potissimum quod paratum est! Audis desidiae votum — edendum autem ex pluribus causis, maxime quod libelli quos emisimus dicuntur in manibus esse, quamvis iam gratiam novitatis exuerint; nisi tamen auribus nostris bibliopolae blandiuntur. Sed sane blandiantur, dum per hoc mendacium nobis studia nostra commendent. Vale.
urn:cts:latinLit:tlg0233.stoa001.latinlib:1.3.greeting#C. PLINIUS CANINIO RUFO SUO S<ALUTEM>
urn:cts:latinLit:tlg0233.stoa001.latinlib:1.3.1#Quid agit Comum, tuae meae-que deliciae? quid suburbanum amoenissimum, quid illa porticus verna semper, quid platanon opacissimus, quid euripus viridis et gemmeus, quid subiectus et serviens lacus, quid illa mollis et tamen solida gestatio, quid balineum illud quod plurimus sol implet et circumit, quid triclinia illa popularia illa paucorum, quid cubicula diurna nocturna? Possident te et per vices partiuntur?
urn:cts:latinLit:tlg0233.stoa001.latinlib:1.3.2#An, ut solebas, intentione rei familiaris obeundae crebris excursionibus avocaris? Si possident, felix beatus-que es; si minus, 'unus e multis'.
urn:cts:latinLit:tlg0233.stoa001.latinlib:1.3.3#Quin tu — tempus enim — humiles et sordidas curas aliis mandas, et ipse te in alto isto pingui-que secessu studiis asseris? Hoc sit negotium tuum hoc otium; hic labor haec quies; in his vigilia, in his etiam somnus reponatur.
urn:cts:latinLit:tlg0233.stoa001.latinlib:1.3.4#Effinge aliquid et excude, quod sit perpetuo tuum. Nam reliqua rerum tuarum post te alium atque alium dominum sortientur, hoc numquam tuum desinet esse si semel coeperit.
urn:cts:latinLit:tlg0233.stoa001.latinlib:1.3.5#Scio quem animum, quod horter ingenium; tu modo enitere ut tibi ipse sis tanti, quanti videberis aliis si tibi fueris. Vale.
urn:cts:latinLit:tlg0233.stoa001.latinlib:1.4.greeting#C. PLINIUS POMPEIAE CELERINAE SOCRUI S<ALUTEM>
urn:cts:latinLit:tlg0233.stoa001.latinlib:1.4.1#Quantum copiarum in Ocriculano, in Narniensi, in Carsulano, in Perusino tuo, in Narniensi vero etiam balineum! Ex epistulis meis, nam iam tuis opus non est: una illa brevis et verus sufficit.
urn:cts:latinLit:tlg0233.stoa001.latinlib:1.4.2#Non mehercule tam mea sunt quae mea sunt, quam quae tua; hoc tamen differunt, quod sollicitius et intentius tui me quam mei excipiunt. Idem fortasse eveniet tibi, si quando in nostra deverteris.
urn:cts:latinLit:tlg0233.stoa001.latinlib:1.4.3#Quod velim facias, primum ut perinde nostris rebus ac nos tuis perfruaris, deinde ut mei expergiscantur aliquando, qui me secure ac prope neglegenter exspectant.
urn:cts:latinLit:tlg0233.stoa001.latinlib:1.4.4#Nam mitium dominorum apud servos ipsa consuetudine metus exolescit; novitatibus excitantur, probari-que dominis per alios magis quam per ipsos laborant. Vale.
urn:cts:latinLit:tlg0233.stoa001.latinlib:1.5.greeting#C. PLINIUS VOCONIO ROMANO SUO S<ALUTEM>
urn:cts:latinLit:tlg0233.stoa001.latinlib:1.5.1#Vidistine quemquam M. Regulo timidiorem humiliorem post Domitiani mortem? Sub quo non minora flagitia commiserat quam sub Nerone sed tectiora. Coepit vereri ne sibi irascerer, nec fallebatur: irascebar.
urn:cts:latinLit:tlg0233.stoa001.latinlib:1.5.2#Rustici Aruleni periculum foverat, exsultaverat morte; adeo ut librum recitaret publicaret-que, in quo Rusticum insectatur atque etiam 'Stoicorum simiam' appellat, adicit 'Vitelliana cicatrice stigmosum' — agnoscis eloquentiam Reguli -,
urn:cts:latinLit:tlg0233.stoa001.latinlib:1.5.3#lacerat Herennium Senecionem tam intemperanter quidem, ut dixerit ei Mettius Carus 'Quid tibi cum meis mortuis? Numquid ego Crasso aut Camerino molestus sum?' quos ille sub Nerone accusaverat.
urn:cts:latinLit:tlg0233.stoa001.latinlib:1.5.4#Haec me Regulus dolenter tulisse credebat, ideo-que etiam cum recitaret librum non adhibuerat. Praeterea reminiscebatur, quam capitaliter ipsum me apud centumviros lacessisset.
urn:cts:latinLit:tlg0233.stoa001.latinlib:1.5.5#Aderam Arrionillae Timonis uxori, rogatu Aruleni Rustici; Regulus contra. Nitebamur nos in parte causae sententia Metti Modesti optimi viri: is tunc in exsilio erat, a Domitiano relegatus. Ecce tibi Regulus 'Quaero,' inquit, 'Secunde, quid de Modesto sentias.' Vides quod periculum, si respondissem 'bene'; quod flagitium si 'male'. Non possum dicere aliud tunc mihi quam deos adfuisse. 'Respondebo' inquam 'si de hoc centumviri iudicaturi sunt.' Rursus ille: 'Quaero, quid de Modesto sentias.'
urn:cts:latinLit:tlg0233.stoa001.latinlib:1.5.6#Iterum ego: 'Solebant testes in reos, non in damnatos interrogari.' Tertio ille: 'Non iam quid de Modesto, sed quid de pietate Modesti sentias quaero.
urn:cts:latinLit:tlg0233.stoa001.latinlib:1.5.7#'Quaeris' inquam 'quid sentiam; at ego ne interrogare quidem fas puto, de quo pronuntiatum est.' Conticuit; me laus et gratulatio secuta est, quod nec famam meam aliquo responso utili fortasse, inhonesto tamen laeseram, nec me laqueis tam insidiosae interrogationis involveram.
urn:cts:latinLit:tlg0233.stoa001.latinlib:1.5.8#Nunc ergo conscientia exterritus apprehendit Caecilium Celerem, mox Fabium Iustum; rogat ut me sibi reconcilient. Nec contentus pervenit ad Spurinnam; huic suppliciter, ut est cum timet abiectissimus: 'Rogo mane videas Plinium domi, sed plane mane — neque enim ferre diutius sollicitudinem possum —, et quoquo modo efficias, ne mihi irascatur.'
urn:cts:latinLit:tlg0233.stoa001.latinlib:1.5.9#Evigilaveram; nuntius a Spurinna: 'Venio ad te.' 'Immo ego ad te.' Coimus in porticum Liviae, cum alter ad alterum tenderemus. Exponit Reguli mandata, addit preces suas, ut decebat optimum virum pro dissimillimo, parce. Cui ego: 'Dispicies ipse quid renuntiandum Regulo putes.
urn:cts:latinLit:tlg0233.stoa001.latinlib:1.5.10#Te decipi a me non oportet. Exspecto Mauricum' — nondum ab exsilio venerat -: 'ideo nihil alterutram in partem respondere tibi possum, facturus quidquid ille decreverit; illum enim esse huius consilii ducem, me comitem decet.'
urn:cts:latinLit:tlg0233.stoa001.latinlib:1.5.11#Paucos post dies ipse me Regulus convenit in praetoris officio; illuc persecutus secretum petit; ait timere se ne animo meo penitus haereret, quod in centumvirali iudicio aliquando dixisset, cum responderet mihi et Satrio Rufo: 'Satrius Rufus, cui non est cum Cicerone aemulatio et qui contentus est eloquentia saeculi nostri'.
urn:cts:latinLit:tlg0233.stoa001.latinlib:1.5.12#Respondi nunc me intellegere maligne dictum quia ipse confiteretur, ceterum potuisse honorificum existimari. 'Est enim' inquam 'mihi cum Cicerone aemulatio, nec sum contentus eloquentia saeculi nostri;
urn:cts:latinLit:tlg0233.stoa001.latinlib:1.5.13#nam stultissimum credo ad imitandum non optima quae-que proponere. Sed tu qui huius iudicii meministi, cur illius oblitus es, in quo me interrogasti, quid de Metti Modesti pietate sentirem?' Expalluit notabiliter, quamvis palleat semper, et haesitabundus: 'Interrogavi non ut tibi nocerem, sed ut Modesto.' Vide hominis crudelitatem, qui se non dissimulet exsuli nocere voluisse.
urn:cts:latinLit:tlg0233.stoa001.latinlib:1.5.14#Subiunxit egregiam causam: 'Scripsit' inquit 'in epistula quadam, quae apud Domitianum recitata est: "Regulus, omnium bipedum nequissimus"'; quod quidem Modestus verissime scripserat.
urn:cts:latinLit:tlg0233.stoa001.latinlib:1.5.15#Hic fere nobis sermonis terminus; neque enim volui progredi longius, ut mihi omnia libera servarem dum Mauricus venit. Nec me praeterit esse Regulum 'dyskathaireton'; est enim locuples factiosus, curatur a multis, timetur a pluribus, quod plerum-que fortius amore est.
urn:cts:latinLit:tlg0233.stoa001.latinlib:1.5.16#Potest tamen fieri ut haec concussa labantur; nam gratia malorum tam infida est quam ipsi. Verum, ut idem saepius dicam, exspecto Mauricum. Vir est gravis prudens, multis experimentis eruditus et qui futura possit ex praeteritis providere. Mihi et temptandi aliquid et quiescendi illo auctore ratio constabit.
urn:cts:latinLit:tlg0233.stoa001.latinlib:1.5.17#Haec tibi scripsi, quia aequum erat te pro amore mutuo non solum omnia mea facta dicta-que, verum etiam consilia cognoscere. Vale.
urn:cts:latinLit:tlg0233.stoa001.latinlib:1.6.greeting#C. PLINIUS CORNELIO TACITO SUO S<ALUTEM>
urn:cts:latinLit:tlg0233.stoa001.latinlib:1.6.1#Ridebis, et licet rideas. Ego, ille quem nosti, apros tres et quidem pulcherrimos cepi. 'Ipse?' inquis. Ipse; non tamen ut omnino ab inertia mea et quiete discederem. Ad retia sedebam; erat in proximo non venabulum aut lancea, sed stilus et pugillares; meditabar aliquid enotabam-que, ut si manus vacuas, plenas tamen ceras reportarem.
urn:cts:latinLit:tlg0233.stoa001.latinlib:1.6.2#Non est quod contemnas hoc studendi genus; mirum est ut animus agitatione motu-que corporis excitetur; iam undi-que silvae et solitudo ipsum-que illud silentium quod venationi datur, magna cogitationis incitamenta sunt.
urn:cts:latinLit:tlg0233.stoa001.latinlib:1.6.3#Proinde cum venabere, licebit auctore me ut panarium et lagunculam sic etiam pugillares feras: experieris non Dianam magis montibus quam Minervam inerrare. Vale.
urn:cts:latinLit:tlg0233.stoa001.latinlib:1.7.greeting#C. PLINIUS OCTAVIO RUFO SUO S<ALUTEM>
urn:cts:latinLit:tlg0233.stoa001.latinlib:1.7.1#Vide in quo me fastigio collocaris, cum mihi idem potestatis idem-que regni dederis quod Homerus Iovi Optimo Maximo: τῷ δ'ἕτερον μὲν ἔδωκε πατήρ ἕτερον δ' ἀνένευσεν.
urn:cts:latinLit:tlg0233.stoa001.latinlib:1.7.2#Nam ego quoque simili nutu ac renutu respondere voto tuo possum. Etenim, sicut fas est mihi, praesertim te exigente, excusare Baeticis contra unum hominem advocationem, ita nec fidei nostrae nec constantiae quam diligis convenit, adesse contra provinciam quam tot officiis, tot laboribus, tot etiam periculis meis aliquando devinxerim.
urn:cts:latinLit:tlg0233.stoa001.latinlib:1.7.3#Tenebo ergo hoc temperamentum, ut ex duobus, quorum alterutrum petis, eligam id potius, in quo non solum studio tuo verum etiam iudicio satisfaciam. Neque enim tantopere mihi considerandum est, quid vir optimus in praesentia velis, quam quid semper sis probaturus.
urn:cts:latinLit:tlg0233.stoa001.latinlib:1.7.4#Me circa Idus Octobris spero Romae futurum, eadem-que haec praesentem quoque tua mea-que fide Gallo confirmaturum; cui tamen iam nunc licet spondeas de animo meo ἦ καὶ κυανέῃσιν ἐπ' ὀφρύσι νεῦσε.
urn:cts:latinLit:tlg0233.stoa001.latinlib:1.7.5#Cur enim non usquequaque Homericis versibus agam te-cum? quatenus tu me tuis agere non pateris, quorum tanta cupiditate ardeo, ut videar mihi hac sola mercede posse corrumpi, ut vel contra Baeticos adsim.
urn:cts:latinLit:tlg0233.stoa001.latinlib:1.7.6#Paene praeterii, quod minime praetereundum fuit, accepisse me careotas optimas, quae nunc cum ficis et boletis certandum habent. Vale.
urn:cts:latinLit:tlg0233.stoa001.latinlib:1.8.greeting#C. PLINIUS POMPEIO SATURNINO SUO S<ALUTEM>
urn:cts:latinLit:tlg0233.stoa001.latinlib:1.8.1#Peropportune mihi redditae sunt litterae tuae quibus flagitabas, ut tibi aliquid ex scriptis meis mitterem, cum ego id ipsum destinassem. Addidisti ergo calcaria sponte currenti, pariter-que et tibi veniam recusandi laboris et mihi exigendi verecundiam sustulisti.
urn:cts:latinLit:tlg0233.stoa001.latinlib:1.8.2#Nam nec me timide uti decet eo quod oblatum est, nec te gravari quod depoposcisti. Non est tamen quod ab homine desidioso aliquid novi operis exspectes. Petiturus sum enim ut rursus vaces sermoni quem apud municipes meos habui bibliothecam dedicaturus.
urn:cts:latinLit:tlg0233.stoa001.latinlib:1.8.3#Memini quidem te iam quaedam adnotasse, sed generaliter; ideo nunc rogo ut non tantum universitati eius attendas, verum etiam particulas qua soles lima persequaris. Erit enim et post emendationem liberum nobis vel publicare vel continere.
urn:cts:latinLit:tlg0233.stoa001.latinlib:1.8.4#Quin immo fortasse hanc ipsam cunctationem nostram in alterutram sententiam emendationis ratio deducet, quae aut indignum editione dum saepius retractat inveniet, aut dignum dum id ipsum experitur efficiet.
urn:cts:latinLit:tlg0233.stoa001.latinlib:1.8.5#Quamquam huius cunctationis meae causae non tam in scriptis quam in ipso materiae genere consistunt: est enim paulo quasi gloriosius et elatius. Onerabit hoc modestiam nostram, etiamsi stilus ipse pressus demissus-que fuerit, propterea quod cogimur cum de munificentia parentum nostrorum tum de nostra disputare.
urn:cts:latinLit:tlg0233.stoa001.latinlib:1.8.6#Anceps hic et lubricus locus est, etiam cum illi necessitas lenocinatur. Etenim si alienae quoque laudes parum aequis auribus accipi solent, quam difficile est obtinere, ne molesta videatur oratio de se aut de suis disserentis! Nam cum ipsi honestati tum aliquanto magis gloriae eius praedicationi-que invidemus, atque ea demum recte facta minus detorquemus et carpimus, quae in obscuritate et silentio reponuntur.
urn:cts:latinLit:tlg0233.stoa001.latinlib:1.8.7#Qua ex causa saepe ipse me-cum, nobisne tantum, quidquid est istud, composuisse an et aliis debeamus. Ut nobis, admonet illud, quod plera-que quae sunt agendae rei necessaria, eadem peracta nec utilitatem parem nec gratiam retinent.
urn:cts:latinLit:tlg0233.stoa001.latinlib:1.8.8#Ac, ne longius exempla repetamus, quid utilius fuit quam munificentiae rationem etiam stilo prosequi? Per hoc enim asse-quebamur, primum ut honestis cogitationibus immoraremur, deinde ut pulchritudinem illarum longiore tractatu pervideremus, postremo ut subitae largitionis comitem paenitentiam caveremus. Nascebatur ex his exercitatio quaedam contemnendae pecuniae.
urn:cts:latinLit:tlg0233.stoa001.latinlib:1.8.9#Nam cum omnes homines ad custodiam eius natura restrinxerit, nos contra multum ac diu pensitatus amor liberalitatis communibus avaritiae vinculis eximebat, tanto-que laudabilior munificentia nostra fore videbatur, quod ad illam non impetu quodam, sed consilio trahebamur.
urn:cts:latinLit:tlg0233.stoa001.latinlib:1.8.10#Accedebat his causis, quod non ludos aut gladiatores sed annuos sumptus in alimenta ingenuorum pollicebamur. Oculorum porro et aurium voluptates adeo non egent commendatione, ut non tam incitari debeant oratione quam reprimi;
urn:cts:latinLit:tlg0233.stoa001.latinlib:1.8.11#ut vero aliquis libenter educationis taedium laborem-que suscipiat, non praemiis modo verum etiam exquisitis adhortationibus impetrandum est.
urn:cts:latinLit:tlg0233.stoa001.latinlib:1.8.12#Nam si medici salubres sed voluptate carentes cibos blandioribus alloquiis prosequuntur, quanto magis decuit publice consulentem utilissimum munus, sed non perinde populare, comitate orationis inducere? praesertim cum enitendum haberemus, ut quod parentibus dabatur et orbis probaretur, honorem-que paucorum ceteri patienter et exspectarent et mererentur.
urn:cts:latinLit:tlg0233.stoa001.latinlib:1.8.13#Sed ut tunc communibus magis commodis quam privatae iactantiae studebamus, cum intentionem effectum-que muneris nostri vellemus intellegi, ita nunc in ratione edendi veremur, ne forte non aliorum utilitatibus sed propriae laudi servisse videamur.
urn:cts:latinLit:tlg0233.stoa001.latinlib:1.8.14#Praeterea meminimus quanto maiore animo honestatis fructus in conscientia quam in fama reponatur. Sequi enim gloria, non appeti debet, nec, si casu aliquo non sequatur, idcirco quod gloriam meruit minus pulchrum est.
urn:cts:latinLit:tlg0233.stoa001.latinlib:1.8.15#Ii vero, qui benefacta sua verbis adornant, non ideo praedicare quia fecerint, sed ut praedicarent fecisse creduntur. Sic quod magnificum referente alio fuisset, ipso qui gesserat recensente vanescit; homines enim cum rem destruere non possunt, iactationem eius incessunt. Ita si silenda feceris, factum ipsum, si laudanda non sileas, ipse culparis.
urn:cts:latinLit:tlg0233.stoa001.latinlib:1.8.16#Me vero peculiaris quaedam impedit ratio. Etenim hunc ipsum sermonem non apud populum, sed apud decuriones habui, nec in propatulo sed in curia.
urn:cts:latinLit:tlg0233.stoa001.latinlib:1.8.17#Vereor ergo ut sit satis congruens, cum in dicendo assentationem vulgi acclamationem-que defugerim, nunc eadem illa editione sectari, cumque plebem ipsam, cui consulebatur, limine curiae parietibus-que discreverim, ne quam in speciem ambitionis inciderem, nunc eos etiam, ad quos ex munere nostro nihil pertinet praeter exemplum, velut obvia ostentatione conquirere.
urn:cts:latinLit:tlg0233.stoa001.latinlib:1.8.18#Habes cunctationis meae causas; obsequar tamen consilio tuo, cuius mihi auctoritas pro ratione sufficiet. Vale.
urn:cts:latinLit:tlg0233.stoa001.latinlib:1.9.greeting#C. PLINIUS MINICIO FUNDANO SUO S<ALUTEM>
urn:cts:latinLit:tlg0233.stoa001.latinlib:1.9.1#Mirum est quam singulis diebus in urbe ratio aut constet aut constare videatur, pluribus iunctis-que non constet.
urn:cts:latinLit:tlg0233.stoa001.latinlib:1.9.2#Nam si quem interroges 'Hodie quid egisti?', respondeat: 'Officio togae virilis interfui, sponsalia aut nuptias frequentavi, ille me ad signandum testamentum, ille in advocationem, ille in consilium rogavit.'
urn:cts:latinLit:tlg0233.stoa001.latinlib:1.9.3#Haec quo die feceris, necessaria, eadem, si cotidie fecisse te reputes, inania videntur, multo magis cum secesseris. Tunc enim subit recordatio: 'Quot dies quam frigidis rebus absumpsi!'
urn:cts:latinLit:tlg0233.stoa001.latinlib:1.9.4#Quod evenit mihi, postquam in Laurentino meo aut lego aliquid aut scribo aut etiam corpori vaco, cuius fulturis animus sustinetur.
urn:cts:latinLit:tlg0233.stoa001.latinlib:1.9.5#Nihil audio quod audisse, nihil dico quod dixisse paeniteat; nemo apud me quemquam sinistris sermonibus carpit, neminem ipse reprehendo, nisi tamen me cum parum commode scribo; nulla spe nullo timore sollicitor, nullis rumoribus inquietor: me-cum tantum et cum libellis loquor.
urn:cts:latinLit:tlg0233.stoa001.latinlib:1.9.6#O rectam sinceram-que vitam! O dulce otium honestum-que ac paene omni negotio pulchrius! O mare, o litus, verum secretum-que μουσεῖον, quam multa invenitis, quam multa dictatis!
urn:cts:latinLit:tlg0233.stoa001.latinlib:1.9.7#Proinde tu quoque strepitum istum inanem-que discursum et multum ineptos labores, ut primum fuerit occasio, relinque te-que studiis vel otio trade.
urn:cts:latinLit:tlg0233.stoa001.latinlib:1.9.8#Satius est enim, ut Atilius noster eruditissime simul et facetissime dixit, otiosum esse quam nihil agere. Vale.
urn:cts:latinLit:tlg0233.stoa001.latinlib:1.10.greeting#C. PLINIUS ATTIO CLEMENTI SUO S<ALUTEM>
urn:cts:latinLit:tlg0233.stoa001.latinlib:1.10.1#Si quando urbs nostra liberalibus studiis floruit, nunc maxime floret.
urn:cts:latinLit:tlg0233.stoa001.latinlib:1.10.2#Multa clara-que exempla sunt; sufficeret unum, Euphrates philosophus. Hunc ego in Syria, cum adulescentulus militarem, penitus et domi inspexi, amari-que ab eo laboravi, etsi non erat laborandum. Est enim obvius et expositus, plenus-que humanitate quam praecipit.
urn:cts:latinLit:tlg0233.stoa001.latinlib:1.10.3#Atque utinam sic ipse quam spem tunc ille de me concepit impleverim, ut ille multum virtutibus suis addidit! aut ego nunc illas magis miror quia magis intellego.
urn:cts:latinLit:tlg0233.stoa001.latinlib:1.10.4#Quamquam ne nunc quidem satis intellego; ut enim de pictore scalptore fictore nisi artifex iudicare, ita nisi sapiens non potest perspicere sapientem.
urn:cts:latinLit:tlg0233.stoa001.latinlib:1.10.5#Quantum tamen mihi cernere datur, multa in Euphrate sic eminent et elucent, ut mediocriter quoque doctos advertant et afficiant. Disputat subtiliter graviter ornate, frequenter etiam Platonicam illam sublimitatem et latitudinem effingit. Sermo est copiosus et varius, dulcis in primis, et qui repugnantes quoque ducat impellat.
urn:cts:latinLit:tlg0233.stoa001.latinlib:1.10.6#Ad hoc proceritas corporis, decora facies, demissus capillus, ingens et cana barba; quae licet fortuita et inania putentur, illi tamen plurimum venerationis acquirunt.
urn:cts:latinLit:tlg0233.stoa001.latinlib:1.10.7#Nullus horror in cultu, nulla tristitia, multum severitatis; reverearis occursum, non reformides. Vitae sanctitas summa; comitas par: insectatur vitia non homines, nec castigat errantes sed emendat. Sequaris monentem attentus et pendens, et persuaderi tibi etiam cum persuaserit cupias.
urn:cts:latinLit:tlg0233.stoa001.latinlib:1.10.8#Iam vero liberi tres, duo mares, quos diligentissime instituit. Socer Pompeius Iulianus, cum cetera vita tum vel hoc uno magnus et clarus, quod ipse provinciae princeps inter altissimas condiciones generum non honoribus principem, sed sapientia elegit.
urn:cts:latinLit:tlg0233.stoa001.latinlib:1.10.9#Quamquam quid ego plura de viro quo mihi frui non licet? An ut magis angar quod non licet? Nam distringor officio, ut maximo sic molestissimo: sedeo pro tribunali, subnoto libellos, conficio tabulas, scribo plurimas sed illitteratissimas litteras.
urn:cts:latinLit:tlg0233.stoa001.latinlib:1.10.10#Soleo non numquam — nam id ipsum quando contingit! — de his occupationibus apud Euphraten queri. Ille me consolatur, affirmat etiam esse hanc philosophiae et quidem pulcherrimam partem, agere negotium publicum, cognoscere iudicare, promere et exercere iustitiam, quae-que ipsi doceant in usu habere.
urn:cts:latinLit:tlg0233.stoa001.latinlib:1.10.11#Mihi tamen hoc unum non persuadet, satius esse ista facere quam cum illo dies totos audiendo discendo-que consumere. Quo magis te cui vacat hortor, cum in urbem proxime veneris — venias autem ob hoc maturius -, illi te expoliendum limandum-que permittas.
urn:cts:latinLit:tlg0233.stoa001.latinlib:1.10.12#Neque enim ego ut multi invideo aliis bono quo ipse careo, sed contra: sensum quendam voluptatem-que percipio, si ea quae mihi denegantur amicis video superesse. Vale.
urn:cts:latinLit:tlg0233.stoa001.latinlib:1.11.greeting#C. PLINIUS FABIO IUSTO SUO S<ALUTEM>
urn:cts:latinLit:tlg0233.stoa001.latinlib:1.11.1#Olim mihi nullas epistulas mittis. Nihil est, inquis, quod scribam. At hoc ipsum scribe, nihil esse quod scribas, vel solum illud unde incipere priores solebant: 'Si vales, bene est; ego valeo.'
urn:cts:latinLit:tlg0233.stoa001.latinlib:1.11.2#Hoc mihi sufficit; est enim maximum. Ludere me putas? serio peto. Fac sciam quid agas, quod sine sollicitudine summa nescire non possum. Vale.
urn:cts:latinLit:tlg0233.stoa001.latinlib:1.12.greeting#C. PLINIUS CALESTRIO TIRONI SUO S<ALUTEM>
urn:cts:latinLit:tlg0233.stoa001.latinlib:1.12.1#Iacturam gravissimam feci, si iactura dicenda est tanti viri amissio. Decessit Corellius Rufus et quidem sponte, quod dolorem meum exulcerat. Est enim luctuosissimum genus mortis, quae non ex natura nec fatalis videtur.
urn:cts:latinLit:tlg0233.stoa001.latinlib:1.12.2#Nam utcumque in illis qui morbo finiuntur, magnum ex ipsa necessitate solacium est; in iis vero quos accersita mors aufert, hic insanabilis dolor est, quod creduntur potuisse diu vivere.
urn:cts:latinLit:tlg0233.stoa001.latinlib:1.12.3#Corellium quidem summa ratio, quae sapientibus pro necessitate est, ad hoc consilium compulit, quamquam plurimas vivendi causas habentem, optimam conscientiam optimam famam, maximam auctoritatem, praeterea filiam uxorem nepotem sorores, inter-que tot pignora veros amicos.
urn:cts:latinLit:tlg0233.stoa001.latinlib:1.12.4#Sed tam longa, tam iniqua valetudine conflictabatur, ut haec tanta pretia vivendi mortis rationibus vincerentur. Tertio et tricensimo anno, ut ipsum audiebam, pedum dolore correptus est. Patrius hic illi; nam plerum-que morbi quoque per successiones quasdam ut alia traduntur.
urn:cts:latinLit:tlg0233.stoa001.latinlib:1.12.5#Hunc abstinentia sanctitate, quoad viridis aetas, vicit et fregit; novissime cum senectute ingravescentem viribus animi sustinebat, cum quidem incredibiles cruciatus et indignissima tormenta pateretur.
urn:cts:latinLit:tlg0233.stoa001.latinlib:1.12.6#Iam enim dolor non pedibus solis ut prius insidebat, sed omnia membra pervagabatur. Veni ad eum Domitiani temporibus in suburbano iacentem.
urn:cts:latinLit:tlg0233.stoa001.latinlib:1.12.7#Servi e cubiculo recesserunt — habebat hoc moris, quotiens intrasset fidelior amicus -; quin etiam uxor quamquam omnis secreti capacissima digrediebatur.
urn:cts:latinLit:tlg0233.stoa001.latinlib:1.12.8#Circumtulit oculos et 'Cur' inquit 'me putas hos tantos dolores tam diu sustinere? — ut scilicet isti latroni vel uno die supersim.' Dedisses huic animo par corpus, fecisset quod optabat. Adfuit tamen deus voto, cuius ille compos ut iam securus liber-que moriturus, multa illa vitae sed minora retinacula abrupit.
urn:cts:latinLit:tlg0233.stoa001.latinlib:1.12.9#Increverat valetudo, quam temperantia mitigare temptavit; perseverantem constantia fugit. Iam dies alter tertius quartus: abstinebat cibo. Misit ad me uxor eius Hispulla communem amicum C. Geminium cum tristissimo nuntio, destinasse Corellium mori nec aut suis aut filiae precibus inflecti; solum superesse me, a quo revocari posset ad vitam.
urn:cts:latinLit:tlg0233.stoa001.latinlib:1.12.10#Cucurri. Perveneram in proximum, cum mihi ab eadem Hispulla Iulius Atticus nuntiat nihil iam ne me quidem impetraturum: tam obstinate magis ac magis induruisse. Dixerat sane medico admoventi cibum: Κέκρικα, quae vox quantum admirationis in animo meo tantum desiderii reliquit.
urn:cts:latinLit:tlg0233.stoa001.latinlib:1.12.11#Cogito quo amico, quo viro caream. Implevit quidem annum septimum et sexagensimum, quae aetas etiam robustissimis satis longa est; scio. Evasit perpetuam valetudinem; scio. Decessit superstitibus suis, florente re publica, quae illi omnibus carior erat; et hoc scio.
urn:cts:latinLit:tlg0233.stoa001.latinlib:1.12.12#Ego tamen tamquam et iuvenis et firmissimi mortem doleo, doleo autem — licet me imbecillum putes — meo nomine. Amisi enim, amisi vitae meae testem rectorem magistrum. In summa dicam, quod recenti dolore contubernali meo Calvisio dixi: 'Vereor ne neglegentius vivam.'
urn:cts:latinLit:tlg0233.stoa001.latinlib:1.12.13#Proinde adhibe solacia mihi, non haec: 'Senex erat, infirmus erat' — haec enim novi -, sed nova aliqua, sed magna, quae audierim numquam, legerim numquam. Nam quae audivi quae legi sponte succurrunt, sed tanto dolore superantur. Vale.
urn:cts:latinLit:tlg0233.stoa001.latinlib:1.13.greeting#C. PLINIUS SOSIO SENECIONI SUO S<ALUTEM>
urn:cts:latinLit:tlg0233.stoa001.latinlib:1.13.1#Magnum proventum poetarum annus hic attulit: toto mense Aprili nullus fere dies, quo non recitaret aliquis. Iuvat me quod vigent studia, proferunt se ingenia hominum et ostentant, tametsi ad audiendum pigre coitur.
urn:cts:latinLit:tlg0233.stoa001.latinlib:1.13.2#Plerique in stationibus sedent tempus-que audiendi fabulis conterunt, ac subinde sibi nuntiari iubent, an iam recitator intraverit, an dixerit praefationem, an ex magna parte evoluerit librum; tum demum ac tunc quoque Lente cunctanter-que veniunt, nec tamen permanent, sed ante finem recedunt, alii dissimulanter et furtim, alii simpliciter et libere.
urn:cts:latinLit:tlg0233.stoa001.latinlib:1.13.3#At hercule memoria parentum Claudium Caesarem ferunt, cum in Palatio spatiaretur audisset-que clamorem, causam requisisse, cumque dictum esset recitare Nonianum, subitum recitanti inopinatum-que venisse.
urn:cts:latinLit:tlg0233.stoa001.latinlib:1.13.4#Nunc otiosissimus quisque multo ante rogatus et identidem admonitus aut non venit aut, si venit, queritur se diem — quia non perdidit — perdidisse.
urn:cts:latinLit:tlg0233.stoa001.latinlib:1.13.5#Sed tanto magis laudandi probandi-que sunt, quos a scribendi recitandi-que studio haec auditorum vel desidia vel superbia non retardat. Equidem prope nemini defui. Erant sane pleri-que amici;
urn:cts:latinLit:tlg0233.stoa001.latinlib:1.13.6#neque enim est fere quisquam, qui studia, ut non simul et nos amet. His ex causis longius quam destinaveram tempus in urbe consumpsi. Possum iam repetere secessum et scribere aliquid, quod non recitem, ne videar, quorum recitationibus adfui, non auditor fuisse sed creditor. Nam ut in ceteris rebus ita in audiendi officio perit gratia si reposcatur. Vale.
urn:cts:latinLit:tlg0233.stoa001.latinlib:1.14.greeting#C. PLINIUS IUNIO MAURICO SUO S<ALUTEM>
urn:cts:latinLit:tlg0233.stoa001.latinlib:1.14.1#Petis ut fratris tui filiae prospiciam maritum; quod merito mihi potissimum iniungis. Scis enim quanto opere summum illum virum suspexerim dilexerim-que, quibus ille adulescentiam meam exhortationibus foverit, quibus etiam laudibus ut laudandus viderer effecerit.
urn:cts:latinLit:tlg0233.stoa001.latinlib:1.14.2#Nihil est quod a te mandari mihi aut maius aut gratius, nihil quod honestius a me suscipi possit, quam ut eligam iuvenem, ex quo nasci nepotes Aruleno Rustico deceat.
urn:cts:latinLit:tlg0233.stoa001.latinlib:1.14.3#Qui quidem diu quaerendus fuisset, nisi paratus et quasi provisus esset Minicius Acilianus, qui me ut iuvenis iuvenem — est enim minor pauculis annis — familiarissime diligit, reveretur ut senem.
urn:cts:latinLit:tlg0233.stoa001.latinlib:1.14.4#Nam ita formari a me et institui cupit, ut ego a vobis solebam. Patria est ei Brixia, ex illa nostra Italia quae multum adhuc verecundiae frugalitatis, atque etiam rusticitatis antiquae, retinet ac servat.
urn:cts:latinLit:tlg0233.stoa001.latinlib:1.14.5#Pater Minicius Macrinus, equestris ordinis princeps, quia nihil altius volvit; allectus enim a Divo Vespasiano inter praetorios honestam quietem huic nostrae — ambitioni dicam an dignitati? — constantissime praetulit.
urn:cts:latinLit:tlg0233.stoa001.latinlib:1.14.6#Habet aviam maternam Serranam Proculam e municipio Patavio. Nosti loci mores: Serrana tamen Patavinis quoque severitatis exemplum est. Contigit et avunculus ei P. Acilius gravitate prudentia fide prope singulari. In summa nihil erit in domo tota, quod non tibi tamquam in tua placeat.
urn:cts:latinLit:tlg0233.stoa001.latinlib:1.14.7#Aciliano vero ipsi plurimum vigoris industriae, quamquam in maxima verecundia. Quaesturam tribunatum praeturam honestissime percucurrit, ac iam pro se tibi necessitatem ambiendi remisit.
urn:cts:latinLit:tlg0233.stoa001.latinlib:1.14.8#Est illi facies liberalis, multo sanguine multo rubore suffusa, est ingenua totius corporis pulchritudo et quidam senatorius decor. Quae ego nequaquam arbitror neglegenda; debet enim hoc castitati puellarum quasi praemium dari.
urn:cts:latinLit:tlg0233.stoa001.latinlib:1.14.9#Nescio an adiciam esse patri eius amplas facultates. Nam cum imaginor vos quibus quaerimus generum, silendum de facultatibus puto; cum publicos mores atque etiam leges civitatis intueor, quae vel in primis census hominum spectandos arbitrantur, ne id quidem praetereundum videtur. Et sane de posteris et his pluribus cogitanti, hic quoque in condicionibus deligendis ponendus est calculus.
urn:cts:latinLit:tlg0233.stoa001.latinlib:1.14.10#Tu fortasse me putes indulsisse amori meo, supra-que ista quam res patitur sustulisse. At ego fide mea spondeo futurum ut omnia longe ampliora quam a me praedicantur invenias. Diligo quidem adulescentem ardentissime sicut meretur; sed hoc ipsum amantis est, non onerare eum laudibus. Vale.
urn:cts:latinLit:tlg0233.stoa001.latinlib:1.15.greeting#C. PLINIUS SEPTICIO CLARO SUO S<ALUTEM>
urn:cts:latinLit:tlg0233.stoa001.latinlib:1.15.1#Heus tu! Promittis ad cenam, nec venis? Dicitur ius: ad assem impendium reddes, nec id modicum.
urn:cts:latinLit:tlg0233.stoa001.latinlib:1.15.2#Paratae erant lactucae singulae, cochleae ternae, ova bina, halica cum mulso et nive — nam hanc quoque computabis, immo hanc in primis quae perit in ferculo -, olivae betacei cucurbitae bulbi, alia mille non minus lauta. Audisses comoedos vel lectorem vel lyristen vel — quae mea liberalitas — omnes.
urn:cts:latinLit:tlg0233.stoa001.latinlib:1.15.3#At tu apud nescio quem ostrea vulvas echinos Gaditanas maluisti. Dabis poenas, non dico quas. Dure fecisti: invidisti, nescio an tibi, certe mihi, sed tamen et tibi. Quantum nos lusissemus risissemus studuissemus!
urn:cts:latinLit:tlg0233.stoa001.latinlib:1.15.4#Potes apparatius cenare apud multos, nusquam hilarius simplicius incautius. In summa experire, et nisi postea te aliis potius excusaveris, mihi semper excusa. Vale.
urn:cts:latinLit:tlg0233.stoa001.latinlib:1.16.greeting#C. PLINIUS ERUCIO SUO S<ALUTEM>
urn:cts:latinLit:tlg0233.stoa001.latinlib:1.16.1#Amabam Pompeium Saturninum — hunc dico nostrum — laudabam-que eius ingenium, etiam antequam scirem, quam varium quam flexibile quam multiplex esset; nunc vero totum me tenet habet possidet.
urn:cts:latinLit:tlg0233.stoa001.latinlib:1.16.2#Audivi causas agentem acriter et ardenter, nec minus polite et ornate, sive meditata sive subita proferret. Adsunt aptae crebrae-que sententiae, gravis et decora constructio, sonantia verba et antiqua. Omnia haec mire placent cum impetu quodam et flumine pervehuntur, placent si retractentur.
urn:cts:latinLit:tlg0233.stoa001.latinlib:1.16.3#Senties quod ego, cum orationes eius in manus sumpseris, quas facile cuilibet veterum, quorum est aemulus, comparabis.
urn:cts:latinLit:tlg0233.stoa001.latinlib:1.16.4#Idem tamen in historia magis satisfaciet vel brevitate vel luce vel suavitate vel splendore etiam et sublimitate narrandi. Nam in contionibus eadem quae in orationibus vis est, pressior tantum et circumscriptior et adductior.
urn:cts:latinLit:tlg0233.stoa001.latinlib:1.16.5#Praeterea facit versus, quales Catullus meus aut Calvus, re vera quales Catullus aut Calvus. Quantum illis leporis dulcedinis amaritudinis amoris! Inserit sane, sed data opera, mollibus levibus-que duriusculos quosdam; et hoc quasi Catullus aut Calvus.
urn:cts:latinLit:tlg0233.stoa001.latinlib:1.16.6#Legit mihi nuper epistulas; uxoris esse dicebat. Plautum vel Terentium metro solutum legi credidi. Quae sive uxoris sunt ut affirmat, sive ipsius ut negat, pari gloria dignus, qui aut illa componat, aut uxorem quam virginem accepit, tam doctam politam-que reddiderit.
urn:cts:latinLit:tlg0233.stoa001.latinlib:1.16.7#Est ergo me-cum per diem totum; eundem antequam scribam, eundem cum scripsi, eundem etiam cum remittor, non tamquam eundem lego.
urn:cts:latinLit:tlg0233.stoa001.latinlib:1.16.8#Quod te quoque ut facias et hortor et moneo; neque enim debet operibus eius obesse quod vivit. An si inter eos quos numquam vidimus floruisset, non solum libros eius verum etiam imagines conquireremus, eiusdem nunc honor praesentis et gratia quasi satietate languescit?
urn:cts:latinLit:tlg0233.stoa001.latinlib:1.16.9#At hoc pravum malignum-que est, non admirari hominem admiratione dignissimum, quia videre alloqui audire complecti, nec laudare tantum verum etiam amare contingit. Vale.
urn:cts:latinLit:tlg0233.stoa001.latinlib:1.17.greeting#C. PLINIUS CORNELIO TITIANO SUO S<ALUTEM>
urn:cts:latinLit:tlg0233.stoa001.latinlib:1.17.1#Est adhuc curae hominibus fides et officium, sunt qui defunctorum quoque amicos agant. Titinius Capito ab imperatore nostro impetravit, ut sibi liceret statuam L. Silani in foro ponere.
urn:cts:latinLit:tlg0233.stoa001.latinlib:1.17.2#Pulchrum et magna laude dignum amicitia principis in hoc uti, quantum-que gratia valcas, aliorum honoribus experiri.
urn:cts:latinLit:tlg0233.stoa001.latinlib:1.17.3#Est omnino Capitoni in usu claros viros colere; mirum est qua religione quo studio imagines Brutorum Cassiorum Catonum domi ubi potest habeat. Idem clarissimi cuiusque vitam egregiis carminibus exornat.
urn:cts:latinLit:tlg0233.stoa001.latinlib:1.17.4#Scias ipsum plurimis virtutibus abundare, qui alienas sic amat. Redditus est Silano debitus honor, cuius immortalitati Capito prospexit pariter et suae. Neque enim magis decorum et insigne est statuam in foro populi Romani habere quam ponere. Vale.
urn:cts:latinLit:tlg0233.stoa001.latinlib:1.18.greeting#C. PLINIUS SUETONIO TRANQUILLO SUO S<ALUTEM>
urn:cts:latinLit:tlg0233.stoa001.latinlib:1.18.1#Scribis te perterritum somnio vereri ne quid adversi in actione patiaris, rogas ut dilationem petam, et pauculos dies, certe proximum, excusem. Difficile est, sed experiar, καὶ γάρ τ' ὄναρ ἐκ . . . διός ἐστιν.
urn:cts:latinLit:tlg0233.stoa001.latinlib:1.18.2#Refert tamen, eventura soleas an contraria somniare. Mihi reputanti somnium meum istud, quod times tu, egregiam actionem portendere videtur.
urn:cts:latinLit:tlg0233.stoa001.latinlib:1.18.3#Susceperam causam Iuni Pastoris, cum mihi quiescenti visa est socrus mea advoluta genibus ne agerem obsecrare; et eram acturus adulescentulus adhuc, eram in quadruplici iudicio, eram contra potentissimos civitatis atque etiam Caesaris amicos, quae singula excutere mentem mihi post tam triste somnium poterant.
urn:cts:latinLit:tlg0233.stoa001.latinlib:1.18.4#Egi tamen λογισάμενος illud εἷς οἰωνὸς ἄριστος ἀμύνεσθαι περὶ πάτρης. Nam mihi patria, et si quid carius patria, fides videbatur. Prospere cessit, atque adeo illa actio mihi aures hominum, illa ianuam famae patefecit.
urn:cts:latinLit:tlg0233.stoa001.latinlib:1.18.5#Proinde dispice an tu quoque sub hoc exemplo somnium istud in bonum vertas; aut si tutius putas illud cautissimi cuiusque praeceptum 'Quod dubites, ne feceris', id ipsum rescribe.
urn:cts:latinLit:tlg0233.stoa001.latinlib:1.18.6#Ego aliquam stropham inveniam agam-que causam tuam, ut istam agere tu cum voles possis. Est enim sane alia ratio tua, alia mea fuit. Nam iudicium centumvirale differri nullo modo, istuc aegre quidem sed tamen potest. Vale.
urn:cts:latinLit:tlg0233.stoa001.latinlib:1.19.greeting#C. PLINIUS ROMATIO FIRMO SUO S<ALUTEM>
urn:cts:latinLit:tlg0233.stoa001.latinlib:1.19.1#Municeps tu meus et condiscipulus et ab ineunte aetate contubernalis, pater tuus et matri et avunculo meo, mihi etiam quantum aetatis diversitas passa est, familiaris: magnae et graves causae, cur suscipere augere dignitatem tuam debeam.
urn:cts:latinLit:tlg0233.stoa001.latinlib:1.19.2#Esse autem tibi centum milium censum, satis indicat quod apud nos decurio es. Igitur ut te non decurione solum verum etiam equite Romano perfruamur, offero tibi ad implendas equestres facultates trecenta milia nummum.
urn:cts:latinLit:tlg0233.stoa001.latinlib:1.19.3#Te memorem huius muneris amicitiae nostrae diuturnitas spondet: ego ne illud quidem admoneo, quod admonere deberem, nisi scirem sponte facturum, ut dignitate a me data quam modestissime ut a me data utare.
urn:cts:latinLit:tlg0233.stoa001.latinlib:1.19.4#Nam sollicitius custodiendus est honor, in quo etiam beneficium amici tuendum est. Vale.
urn:cts:latinLit:tlg0233.stoa001.latinlib:1.20.greeting#C. PLINIUS CORNELIO TACITO SUO S<ALUTEM>
urn:cts:latinLit:tlg0233.stoa001.latinlib:1.20.1#Frequens mihi disputatio est cum quodam docto homine et perito, cui nihil aeque in causis agendis ut brevitas placet.
urn:cts:latinLit:tlg0233.stoa001.latinlib:1.20.2#Quam ego custodiendam esse confiteor, si causa permittat: alioqui praevaricatio est transire dicenda, praevaricatio etiam cursim et breviter attingere quae sint inculcanda infigenda repetenda.
urn:cts:latinLit:tlg0233.stoa001.latinlib:1.20.3#Nam pleris-que longiore tractatu vis quaedam et pondus accedit, ut-que corpori ferrum, sic oratio animo non ictu magis quam mira imprimitur.
urn:cts:latinLit:tlg0233.stoa001.latinlib:1.20.4#Hic ille me-cum auctoritatibus agit ac mihi ex Graecis orationes Lysiae ostentat, ex nostris Gracchorum Catonis-que, quorum sane plurimae sunt circumcisae et breves: ego Lysiae Demosthenen Aeschinen Hyperiden multos-que praeterea, Gracchis et Catoni Pollionem Caesarem Caelium, in primis M. Tullium oppono, cuius oratio optima fertur esse quae maxima. Et hercule ut aliae bonae res ita bonus liber melior est quisque quo maior.
urn:cts:latinLit:tlg0233.stoa001.latinlib:1.20.5#Vides ut statuas signa picturas, hominum denique multorum-que animalium formas, arborum etiam, si modo sint decorae, nihil magis quam amplitudo commendet. Idem orationibus evenit; quin etiam voluminibus ipsis auctoritatem quandam et pulchritudinem adicit magnitudo.
urn:cts:latinLit:tlg0233.stoa001.latinlib:1.20.6#Haec ille multa-que alia, quae a me in eandem sententiam solent dici, ut est in disputando incomprehensibilis et lubricus, ita eludit ut contendat hos ipsos, quorum orationibus nitar, pauciora dixisse quam ediderint.
urn:cts:latinLit:tlg0233.stoa001.latinlib:1.20.7#Ego contra puto. Testes sunt multae multorum orationes et Ciceronis pro Murena pro Vareno, in quibus brevis et nuda quasi subscriptio quorundam criminum solis titulis indicatur. Ex his apparet illum permulta dixisse, cum ederet omisisse.
urn:cts:latinLit:tlg0233.stoa001.latinlib:1.20.8#Idem pro Cluentio ait se totam causam vetere instituto solum perorasse, et pro C. Cornelio quadriduo egisse, ne dubitare possimus, quae per plures dies — ut necesse erat — latius dixerit, postea recisa ac repurgata in unum librum grandem quidem unum tamen coartasse.
urn:cts:latinLit:tlg0233.stoa001.latinlib:1.20.9#At aliud est actio bona, aliud oratio. Scio nonnullis ita videri, sed ego — forsitan fallar — persuasum habeo posse fieri ut sit actio bona quae non sit bona oratio, non posse non bonam actionem esse quae sit bona oratio. Est enim oratio actionis exemplar et quasi ἀρχέτυπον.
urn:cts:latinLit:tlg0233.stoa001.latinlib:1.20.10#Ideo in optima quaque mille figuras extemporales invenimus, in iis etiam quas tantum editas scimus, ut in Verrem: 'artificem quem? quemnam? recte admones; Polyclitum esse dicebant.' Sequitur ergo ut actio sit absolutissima, quae maxime orationis similitudinem expresserit, si modo iustum et debitum tempus accipiat; quod si negetur, nulla oratoris maxima iudicis culpa est.
urn:cts:latinLit:tlg0233.stoa001.latinlib:1.20.11#Adsunt huic opinioni meae leges, quae longissima tempora largiuntur nec brevitatem dicentibus sed copiam — hoc est diligentiam — suadent; quam praestare nisi in angustissimis causis non potest brevitas.
urn:cts:latinLit:tlg0233.stoa001.latinlib:1.20.12#Adiciam quod me docuit usus, magister egregius. Frequenter egi, frequenter iudicavi, frequenter in consilio fui: aliud alios movet, ac plerum-que parvae res maximas trahunt. Varia sunt hominum iudicia, variae voluntates. Inde qui eandem causam simul audierunt, saepe diversum, interdum idem sed ex diversis animi motibus sentiunt.
urn:cts:latinLit:tlg0233.stoa001.latinlib:1.20.13#Praeterea suae quisque inventioni favet, et quasi fortissimum amplectitur, cum ab alio dictum est quod ipse praevidit. Omnibus ergo dandum est aliquid quod teneant, quod agnoscant.
urn:cts:latinLit:tlg0233.stoa001.latinlib:1.20.14#Dixit aliquando mihi Regulus, cum simul adessemus: 'Tu omnia quae sunt in causa putas exse-quenda; ego iugulum statim video, hunc premo.' Premit sane quod elegit, sed in eligendo frequenter errat.
urn:cts:latinLit:tlg0233.stoa001.latinlib:1.20.15#Respondi posse fieri, ut genu esset aut talus, ubi ille iugulum putaret. At ego, inquam, qui iugulum perspicere non possum, omnia pertempto, omnia experior, πάντα denique λίθον κινῶ;
urn:cts:latinLit:tlg0233.stoa001.latinlib:1.20.16#ut-que in cultura agri non vineas tantum, verum etiam arbusta, nec arbusta tantum verum etiam campos curo et exerceo, ut-que in ipsis campis non far aut siliginem solam, sed hordeum fabam cetera-que legumina sero, sic in actione plura quasi semina latius spargo, ut quae provenerint colligam.
urn:cts:latinLit:tlg0233.stoa001.latinlib:1.20.17#Neque enim minus imperspicua incerta fallacia sunt iudicum ingenia quam tempestatum terrarum-que. Nec me praeterit summum oratorem Periclen sic a comico Eupolide laudari:|"πρὸς δέ γ' αὐτοῦ τῷ τάχει|πειθώ τις ἐπεκάθητο τοῖσι χείλεσιν.|οὕτως ἐκήλει, καὶ μόνος τῶν ῥητόρων|τὸ κέντρον ἐγκατέλειπε τοῖς ἀκροωμένοις."|
urn:cts:latinLit:tlg0233.stoa001.latinlib:1.20.18#Verum huic ipsi Pericli nec illa πειθὼ nec illud ἐκήλει brevitate vel velocitate vel utraque — differunt enim — sine facultate summa contigisset. Nam delectare persuadere copiam dicendi spatium-que desiderat, relinquere vero aculeum in audientium animis is demum potest qui non pungit sed infigit.
urn:cts:latinLit:tlg0233.stoa001.latinlib:1.20.19#Adde quae de eodem Pericle comicus alter:|"ἤστραπτ', ἐβρόντα, συνεκύκα τὴν . . . ἑλλάδα"|Non enim amputata oratio et abscisa, sed lata et magnifica et excelsa tonat fulgurat, omnia denique perturbat ac miscet.
urn:cts:latinLit:tlg0233.stoa001.latinlib:1.20.20#'Optimus tamen modus est': quis negat? sed non minus non servat modum qui infra rem quam qui supra, qui astrictius quam qui effusius dicit.
urn:cts:latinLit:tlg0233.stoa001.latinlib:1.20.21#Itaque audis frequenter ut illud: 'immodice et redundanter', ita hoc: 'ieiune et infirme'. Alius excessisse materiam, alius dicitur non implesse. Aeque uterque, sed ille imbecillitate hic viribus peccat; quod certe etsi non limatioris, maioris tamen ingeni vitium est.
urn:cts:latinLit:tlg0233.stoa001.latinlib:1.20.22#Nec vero cum haec dico illum Homericum ἀμετροεπῆ probo, sed hunc:|"καὶ ἔπεα νιφάδεσσιν ἐοικότα χειμερίῃσιν,"|non quia non et ille mihi valdissime placeat:|"παῦρα μέν, ἀλλὰ μάλα λιγέως"|si tamen detur electio, illam orationem similem nivibus hibernis, id est crebram et assiduam sed et largam, postremo divinam et caelestem volo.
urn:cts:latinLit:tlg0233.stoa001.latinlib:1.20.23#'At est gratior multis actio brevis.' Est, sed inertibus quorum delicias desidiam-que quasi iudicium respicere ridiculum est. Nam si hos in consilio habeas, non solum satius breviter dicere, sed omnino non dicere.
urn:cts:latinLit:tlg0233.stoa001.latinlib:1.20.24#Haec est adhuc sententia mea, quam mutabo si dissenseris tu; sed plane cur dissentias explices rogo. Quamvis enim cedere auctoritati tuae debeam, rectius tamen arbitror in tanta re ratione quam auctoritate superari.
urn:cts:latinLit:tlg0233.stoa001.latinlib:1.20.25#Proinde, si non errare videor, id ipsum quam voles brevi epistula, sed tamen scribe — confirmabis enim iudicium meum -; si erraro, longissimam para. Num corrupi te, qui tibi si mihi accederes brevis epistulae necessitatem, si dissentires longissimae imposui? Vale.
urn:cts:latinLit:tlg0233.stoa001.latinlib:1.21.greeting#C. PLINIUS PLINIO PATERNO SUO S<ALUTEM>
urn:cts:latinLit:tlg0233.stoa001.latinlib:1.21.1#Ut animi tui iudicio sic oculorum plurimum tribuo, non quia multum — ne tibi placeas — sed quia tantum quantum ego sapis; quamquam hoc quoque multum est.
urn:cts:latinLit:tlg0233.stoa001.latinlib:1.21.2#Omissis iocis credo decentes esse servos, qui sunt empti mihi ex consilio tuo. Superest ut frugi sint, quod de venalibus melius auribus quam oculis iudicatur. Vale.
urn:cts:latinLit:tlg0233.stoa001.latinlib:1.22.greeting#C. PLINIUS CATILIO SEVERO SUO S<ALUTEM>
urn:cts:latinLit:tlg0233.stoa001.latinlib:1.22.1#Diu iam in urbe haereo et quidem attonitus. Perturbat me longa et pertinax valetudo Titi Aristonis, quem singulariter et miror et diligo. Nihil est enim illo gravius sanctius doctius, ut mihi non unus homo sed litterae ipsae omnes-que bonae artes in uno homine summum periculum adire videantur.
urn:cts:latinLit:tlg0233.stoa001.latinlib:1.22.2#Quam peritus ille et privati iuris et publici! quantum rerum, quantum exemplorum, quantum antiquitatis tenet! Nihil est quod discere velis quod ille docere non possit; mihi certe quotiens aliquid abditum quaero, ille thesaurus est.
urn:cts:latinLit:tlg0233.stoa001.latinlib:1.22.3#Iam quanta sermonibus eius fides, quanta auctoritas, quam pressa et decora cunctatio! quid est quod non statim sciat? Et tamen plerum-que haesitat dubitat, diversitate rationum, quas acri magno-que iudicio ab origine causis-que primis repetit discernit expendit.
urn:cts:latinLit:tlg0233.stoa001.latinlib:1.22.4#Ad hoc quam parcus in victu, quam modicus in cultu! Soleo ipsum cubiculum illius ipsum-que lectum ut imaginem quandam priscae frugalitatis adspicere.
urn:cts:latinLit:tlg0233.stoa001.latinlib:1.22.5#Ornat haec magnitudo animi, quae nihil ad ostentationem, omnia ad conscientiam refert recte-que facti non ex populi sermone mercedem, sed ex facto petit.
urn:cts:latinLit:tlg0233.stoa001.latinlib:1.22.6#In summa non facile quemquam ex istis qui sapientiae studium habitu corporis praeferunt, huic viro comparabis. Non quidem gymnasia sectatur aut porticus, nec disputationibus longis aliorum otium suum-que delectat, sed in toga negotiis-que versatur, multos advocatione plures consilio iuvat.
urn:cts:latinLit:tlg0233.stoa001.latinlib:1.22.7#Nemini tamen istorum castitate pietate, iustitia, fortitudine etiam primo loco cesserit.
urn:cts:latinLit:tlg0233.stoa001.latinlib:1.22.Mirareris#si interesses, qua patientia hanc ipsam valetudinem toleret, ut dolori resistat, ut sitim differat, ut incredibilem febrium ardorem immotus opertus-que transmittat.
urn:cts:latinLit:tlg0233.stoa001.latinlib:1.22.8#Nuper me paucos-que me-cum, quos maxime diligit, advocavit rogavit-que, ut medicos consuleremus de summa valetudinis, ut si esset insuperabilis sponte exiret e vita; si tantum difficilis et longa, resisteret maneret-que:
urn:cts:latinLit:tlg0233.stoa001.latinlib:1.22.9#dandum enim precibus uxoris, dandum filiae lacrimis, dandum etiam nobis amicis, ne spes nostras, si modo non essent inanes, voluntaria morte desereret.
urn:cts:latinLit:tlg0233.stoa001.latinlib:1.22.10#Id ego arduum in primis et praecipua laude dignum puto. Nam impetu quodam et instinctu procurrere ad mortem commune cum multis, deliberare vero et causas eius expendere, ut-que suaserit ratio, vitae mortis-que consilium vel suscipere vel ponere ingentis est animi.
urn:cts:latinLit:tlg0233.stoa001.latinlib:1.22.11#Et medici quidem secunda nobis pollicentur: superest ut promissis deus adnuat tandem-que me hac sollicitudine exsolvat; qua liberatus Laurentinum meum, hoc est libellos et pugillares, studiosum-que otium repetam. Nunc enim nihil legere, nihil scribere aut assidenti vacat aut anxio libet.
urn:cts:latinLit:tlg0233.stoa001.latinlib:1.22.12#Habes quid timeam, quid optem, quid etiam in posterum destinem: tu quid egeris, quid agas, quid velis agere invicem nobis, sed laetioribus epistulis scribe. Erit confusioni meae non mediocre solacium, si tu nihil quereris. Vale.
urn:cts:latinLit:tlg0233.stoa001.latinlib:1.23.greeting#C. PLINIUS POMPEIO FALCONI SUO S<ALUTEM>
urn:cts:latinLit:tlg0233.stoa001.latinlib:1.23.1#Consulis an existimem te in tribunatu causas agere debere. Plurimum refert, quid esse tribunatum putes, inanem umbram et sine honore nomen an potestatem sacrosanctam, et quam in ordinem cogi ut a nullo ita ne a se quidem deceat.
urn:cts:latinLit:tlg0233.stoa001.latinlib:1.23.2#Ipse cum tribunus essem, erraverim fortasse qui me esse aliquid putavi, sed tamquam essem abstinui causis agendis: primum quod deforme arbitrabar, cui assurge cui loco cedere omnes oporteret, hunc omnibus sedentibus stare, et qui iubere posset tacere quemcum-que, huic silentium clepsydra indici, et quem interfari nefas esset, hunc etiam convicia audire et si inulta pateretur inertem, si ulcisceretur insolentem videri.
urn:cts:latinLit:tlg0233.stoa001.latinlib:1.23.3#Erat hic quoque aestus ante oculos, si forte me appellasset vel ille cui adessem, vel ille quem contra, intercederem et auxilium ferrem an quiescerem silerem-que, et quasi eiurato magistratu privatum ipse me facerem.
urn:cts:latinLit:tlg0233.stoa001.latinlib:1.23.4#His rationibus motus malui me tribunum omnibus exhibere quam paucis advocatum.
urn:cts:latinLit:tlg0233.stoa001.latinlib:1.23.5#Sed tu — iterum dicam — plurimum interest quid esse tribunatum putes, quam personam tibi imponas; quae sapienti viro ita aptanda est ut perferatur. Vale.
urn:cts:latinLit:tlg0233.stoa001.latinlib:1.24.greeting#C. PLINIUS BAEBIO HISPANO SUO S<ALUTEM>
urn:cts:latinLit:tlg0233.stoa001.latinlib:1.24.1#Tranquillus contubernalis meus vult emere agellum, quem venditare amicus tuus dicitur.
urn:cts:latinLit:tlg0233.stoa001.latinlib:1.24.2#Rogo cures, quanti aequum est emat; ita enim delectabit emisse. Nam mala emptio semper ingrata, eo maxime quod exprobrare stultitiam domino videtur.
urn:cts:latinLit:tlg0233.stoa001.latinlib:1.24.3#In hoc autem agello, si modo arriserit pretium, Tranquilli mei stomachum multa sollicitant, vicinitas urbis, opportunitas viae, mediocritas villae, modus ruris, qui avocet magis quam distringat.
urn:cts:latinLit:tlg0233.stoa001.latinlib:1.24.4#Scholasticis porro dominis, ut hic est, sufficit abunde tantum soli, ut relevare caput, reficere oculos, reptare per limitem unam-que semitam terere omnes-que viteculas suas nosse et numerare arbusculas possint. Haec tibi exposui, quo magis scires, quantum esset ille mihi ego tibi debiturus, si praediolum istud, quod commendatur his dotibus, tam salubriter emerit ut paenitentiae locum non relinquat. Vale.
urn:cts:latinLit:stoa0233.stoa001.latinlib:2.title#C. PLINII CAECILII SECUNDI EPISTULARVM LIBER SECUNDUS
urn:cts:latinLit:stoa0233.stoa001.latinlib:2.1#Post aliquot annos insigne atque etiam memorabile populi Romani oculis spectaculum exhibuit publicum funus Vergini Rufi, maximi et clarissimi civis, perinde felicis.
urn:cts:latinLit:stoa0233.stoa001.latinlib:2.2#Triginta annis gloriae suae supervixit; legit scripta de se carmina, legit historias et posteritati suae interfuit. Perfunctus est tertio consulatu, ut summum fastigium privati hominis impleret, cum principis noluisset.
urn:cts:latinLit:stoa0233.stoa001.latinlib:2.3#Caesares quibus suspectus atque etiam invisus virtutibus fuerat evasit, reliquit incolumem optimum atque amicissimum, tamquam ad hunc ipsum honorem publici funeris reservatus.
urn:cts:latinLit:stoa0233.stoa001.latinlib:2.4#Annum tertium et octogensimum excessit in altissima tranquillitate, pari veneratione. Usus est firma valetudine, nisi quod solebant ei manus tremere, citra dolorem tamen. Aditus tantum mortis durior longior-que, sed hic ipse laudabilis.
urn:cts:latinLit:stoa0233.stoa001.latinlib:2.5#Nam cum vocem praepararet acturus in consulatu principi gratias, liber quem forte acceperat grandiorem, et seni et stanti ipso pondere elapsus est. Hunc dum sequitur colligit-que, per leve et lubricum pavimentum fallente vestigio cecidit coxam-que fregit, quae parum apte collocata reluctante aetate male coiit.
urn:cts:latinLit:stoa0233.stoa001.latinlib:2.6#Huius viri exsequiae magnum ornamentum principi magnum saeculo magnum etiam foro et rostris attulerunt. Laudatus est a consule Cornelio Tacito; nam hic supremus felicitati eius cumulus accessit, laudator eloquentissimus.
urn:cts:latinLit:stoa0233.stoa001.latinlib:7#Et ille quidem plenus annis abit, plenus honoribus, illis etiam quos recusavit: nobis tamen quaerendus ac desiderandus est ut exemplar aevi prioris, mihi vero praecipue, qui illum non solum publice quantum admirabar tantum diligebam;
urn:cts:latinLit:stoa0233.stoa001.latinlib:8#primum quod utrique eadem regio, municipia finitima, agri etiam possessiones-que coniunctae, praeterea quod ille mihi tutor relictus affectum parentis exhibuit. Sic candidatum me suffragio ornavit; sic ad omnes honores meos ex secessibus accucurrit, cum iam pridem eiusmodi officiis renuntiasset; sic illo die quo sacerdotes solent nominare quos dignissimos sacerdotio iudicant, me semper nominabat.
urn:cts:latinLit:stoa0233.stoa001.latinlib:2.9#Quin etiam in hac novissima valetudine, veritus ne forte inter quinqueviros crearetur, qui minuendis publicis sumptibus iudicio senatus constituebantur, cum illi tot amici senes consulares-que superessent, me huius aetatis per quem excusaretur elegit, his quidem verbis: 'Etiam si filium haberem, tibi mandarem.'
urn:cts:latinLit:stoa0233.stoa001.latinlib:2.10#Quibus ex causis necesse est tamquam immaturam mortem eius in sinu tuo defleam, si tamen fas est aut flere aut omnino mortem vocare, qua tanti viri mortalitas magis finita quam vita est.
urn:cts:latinLit:stoa0233.stoa001.latinlib:2.11#Vivit enim vivet-que semper, atque etiam latius in memoria hominum et sermone versabitur, postquam ab oculis recessit.
urn:cts:latinLit:stoa0233.stoa001.latinlib:2.12#Volo tibi multa alia scribere, sed totus animus in hac una contemplatione defixus est. Verginium cogito, Verginium video, Verginium iam vanis imaginibus, recentibus tamen, audio alloquor teneo; cui fortasse cives aliquos virtutibus pares et habemus et habebimus, gloria neminem. Vale.
urn:cts:latinLit:tlg0233.stoa001.latinlib:2.2.greeting#C. PLINIUS PAULINO SUO S<ALUTEM>
urn:cts:latinLit:tlg0233.stoa001.latinlib:2.2.1#Irascor, nec liquet mihi an debeam, sed irascor. Scis, quam sit amor iniquus interdum, impotens saepe, μικραίτιος semper. Haec tamen causa magna est, nescio an iusta; sed ego, tamquam non minus iusta quam magna sit, graviter irascor, quod a te tam diu litterae nullae.
urn:cts:latinLit:tlg0233.stoa001.latinlib:2.2.2#Exorare me potes uno modo, si nunc saltem plurimas et longissimas miseris. Haec mihi sola excusatio vera, ceterae falsae videbuntur. Non sum auditurus 'non eram Romae' vel 'occupatior eram'; illud enim nec di sinant, ut 'infirmior'. Ipse ad villam partim studiis partim desidia fruor, quorum utrumque ex otio nascitur. Vale.
urn:cts:latinLit:tlg0233.stoa001.latinlib:2.3.greeting#C. PLINIUS NEPOTI SUO S<ALUTEM>
urn:cts:latinLit:tlg0233.stoa001.latinlib:2.3.1#Magna Isaeum fama praecesserat, maior inventus est. Summa est facultas copia ubertas; dicit semper ex tempore, sed tamquam diu scripserit. Sermo Graecus, immo Atticus; praefationes tersae graciles dulces, graves interdum et erectae.
urn:cts:latinLit:tlg0233.stoa001.latinlib:2.3.2#Poscit controversias plures; electionem auditoribus permittit, saepe etiam partes; surgit amicitur incipit; statim omnia ac paene pariter ad manum, sensus reconditi occursant, verba - sed qualia! - quaesita et exculta. Multa lectio in subitis, multa scriptio elucet.
urn:cts:latinLit:tlg0233.stoa001.latinlib:2.3.3#Prohoemiatur apte, narrat aperte, pugnat acriter, colligit fortiter, ornat excelse. Postremo docet delectat afficit; quid maxime, dubites. Crebra ἐνθυμήματα crebri syllogismi, circumscripti et effecti, quod stilo quoque assequi magnum est. Incredibilis memoria: repetit altius quae dixit ex tempore, ne verbo quidem labitur.
urn:cts:latinLit:tlg0233.stoa001.latinlib:2.3.4#Ad tantam ἕξιν studio et exercitatione pervenit; nam diebus et noctibus nihil aliud agit nihil audit nihil loquitur.
urn:cts:latinLit:tlg0233.stoa001.latinlib:2.3.5#Annum sexagensimum excessit et adhuc scholasticus tantum est: quo genere hominum nihil aut sincerius aut simplicius aut melius. Nos enim, qui in foro veris-que litibus terimur, multum malitiae quamvis nolimus addiscimus:
urn:cts:latinLit:tlg0233.stoa001.latinlib:2.3.6#schola et auditorium et ficta causa res inermis innoxia est, nec minus felix, senibus praesertim. Nam quid in senectute felicius, quam quod dulcissimum est in iuventa?
urn:cts:latinLit:tlg0233.stoa001.latinlib:2.3.7#Quare ego Isaeum non disertissimum tantum, verum etiam beatissimum iudico. Quem tu nisi cognoscere concupiscis, saxeus ferreus-que es.
urn:cts:latinLit:tlg0233.stoa001.latinlib:2.3.8#Proinde si non ob alia nos-que ipsos, at certe ut hunc audias veni. Numquam-ne legisti, Gaditanum quendam Titi Livi nomine gloria-que commotum ad visendum eum ab ultimo terrarum orbe venisse, statim-que ut viderat abisse? Ἀφιλόκαλον illitteratum iners ac paene etiam turpe est, non putare tanti cognitionem qua nulla est iucundior, nulla pulchrior, nulla denique humanior.
urn:cts:latinLit:tlg0233.stoa001.latinlib:2.3.9#Dices: 'Habeo hic quos legam non minus disertos.' Etiam; sed legendi semper occasio est, audiendi non semper. Praeterea multo magis, ut vulgo dicitur, viva vox afficit. Nam licet acriora sint quae legas, altius tamen in animo sedent, quae pronuntiatio vultus habitus gestus etiam dicentis affigit;
urn:cts:latinLit:tlg0233.stoa001.latinlib:2.3.10#nisi vero falsum putamus illud Aeschinis, qui cum legisset Rhodiis orationem Demosthenis admirantibus cunctis, adiecisse fertur: τί δέ, εἰ αὐτοῦ τοῦ θηρίου ἠκούσατε et erat Aeschines si Demostheni credimus λαμπροφωνότατος. Fatebatur tamen longe melius eadem illa pronuntiasse ipsum qui pepererat.
urn:cts:latinLit:tlg0233.stoa001.latinlib:2.3.11#Quae omnia huc tendunt, ut audias Isaeum, vel ideo tantum ut audieris. Vale.
urn:cts:latinLit:tlg0233.stoa001.latinlib:2.4.greeting#C. PLINIUS CALVINAE SUAE S<ALUTEM>
urn:cts:latinLit:tlg0233.stoa001.latinlib:2.4.1#Si pluribus pater tuus vel uni cuilibet alii quam mihi debuisset, fuisset fortasse dubitandum, an adires hereditatem etiam viro gravem.
urn:cts:latinLit:tlg0233.stoa001.latinlib:2.4.2#Cum vero ego ductus affinitatis officio, dimissis omnibus qui non dico molestiores sed diligentiores erant, creditor solus exstiterim, cumque vivente eo nubenti tibi in dotem centum milia contulerim, praeter eam summam quam pater tuus quasi de meo dixit - erat enim solvenda de meo -, magnum habes facilitatis meae pignus, cuius fiducia debes famam defuncti pudorem-que suscipere. Ad quod te ne verbis magis quam rebus horter, quidquid mihi pater tuus debuit, acceptum tibi fieri iubebo.
urn:cts:latinLit:tlg0233.stoa001.latinlib:2.4.3#Nec est quod verearis ne sit mihi onerosa ista donatio. Sunt quidem omnino nobis modicae facultates, dignitas sumptuosa, reditus propter condicionem agellorum nescio minor an incertior; sed quod cessat ex reditu, frugalitate suppletur, ex qua velut fonte liberalitas nostra decurrit.
urn:cts:latinLit:tlg0233.stoa001.latinlib:2.4.4#Quae tamen ita temperanda est, ne nimia profusione inarescat; sed temperanda in aliis, in te vero facile ei ratio constabit, etiamsi modum excesserit. Vale.
urn:cts:latinLit:tlg0233.stoa001.latinlib:2.5.greeting#C. PLINIUS LUPERCO SUO S<ALUTEM>
urn:cts:latinLit:tlg0233.stoa001.latinlib:2.5.1#Actionem et a te frequenter efflagitatam, et a me saepe promissam, exhibui tibi, nondum tamen totam; adhuc enim pars eius perpolitur.
urn:cts:latinLit:tlg0233.stoa001.latinlib:2.5.2#Interim quae absolutiora mihi videbantur, non fuit alienum iudicio tuo tradi. His tu rogo intentionem scribentis accommodes. Nihil enim adhuc inter manus habui, cui maiorem sollicitudinem praestare deberem.
urn:cts:latinLit:tlg0233.stoa001.latinlib:2.5.3#Nam in ceteris actionibus existimationi hominum diligentia tantum et fides nostra, in hac etiam pietas subicietur. Inde et liber crevit, dum ornare patriam et amplificare gaudemus, pariter-que et defensioni eius servimus et gloriae.
urn:cts:latinLit:tlg0233.stoa001.latinlib:2.5.4#Tu tamen haec ipsa quantum ratio exegerit reseca. Quotiens enim ad fastidium legentium delicias-que respicio, intellego nobis commendationem et ex ipsa mediocritate libri petendam.
urn:cts:latinLit:tlg0233.stoa001.latinlib:2.5.5#Idem tamen qui a te hanc austeritatem exigo, cogor id quod diversum est postulare, ut in pleris-que frontem remittas. Sunt enim quaedam adulescentium auribus danda, praesertim si materia non refragetur; nam descriptiones locorum, quae in hoc libro frequentiores erunt, non historice tantum sed prope poetice prosequi fas est.
urn:cts:latinLit:tlg0233.stoa001.latinlib:2.5.6#Quod tamen si quis exstiterit, qui putet nos laetius fecisse quam orationis severitas exigat, huius - ut ita dixerim - tristitiam reliquae partes actionis exorare debebunt.
urn:cts:latinLit:tlg0233.stoa001.latinlib:2.5.7#Adnisi certe sumus, ut quamlibet diversa genera lectorum per plures dicendi species teneremus, ac sicut veremur, ne quibusdam pars aliqua secundum suam cuiusque naturam non probetur, ita videmur posse confidere, ut universitatem omnibus varietas ipsa commendet.
urn:cts:latinLit:tlg0233.stoa001.latinlib:2.5.8#Nam et in ratione conviviorum, quamvis a pleris-que cibis singuli temperemus, totam tamen cenam laudare omnes solemus, nec ea quae stomachus noster recusat, adimunt gratiam illis quibus capitur.
urn:cts:latinLit:tlg0233.stoa001.latinlib:2.5.9#Atque haec ego sic accipi volo, non tamquam assecutum esse me credam, sed tamquam assequi laboraverim, fortasse non frustra, si modo tu curam tuam admoveris interim istis, mox iis quae sequuntur.
urn:cts:latinLit:tlg0233.stoa001.latinlib:2.5.10#Dices te non posse satis diligenter id facere, nisi prius totam actionem cognoveris: fateor. In praesentia tamen et ista tibi familiariora fient, et quaedam ex his talia erunt ut per partes emendari possint.
urn:cts:latinLit:tlg0233.stoa001.latinlib:2.5.11#Etenim, si avulsum statuae caput aut membrum aliquod inspiceres, non tu quidem ex illo posses congruentiam aequalitatem-que deprendere, posses tamen iudicare, an id ipsum satis elegans esset;
urn:cts:latinLit:tlg0233.stoa001.latinlib:2.5.12#nec alia ex causa principiorum libri circumferuntur, quam quia existimatur pars aliqua etiam sine ceteris esse perfecta.
urn:cts:latinLit:tlg0233.stoa001.latinlib:2.5.13#Longius me provexit dulcedo quaedam te-cum loquendi; sed iam finem faciam ne modum, quem etiam orationi adhibendum puto, in epistula excedam. Vale.
urn:cts:latinLit:tlg0233.stoa001.latinlib:2.6.greeting#C. PLINIUS AVITO SUO S<ALUTEM>
urn:cts:latinLit:tlg0233.stoa001.latinlib:2.6.1#Longum est altius repetere nec refert, quemadmodum acciderit, ut homo minime familiaris cenarem apud quendam, ut sibi videbatur, lautum et diligentem, ut mihi, sordidum simul et sumptuosum.
urn:cts:latinLit:tlg0233.stoa001.latinlib:2.6.2#Nam sibi et paucis opima quaedam, ceteris vilia et minuta ponebat. Vinum etiam parvolis lagunculis in tria genera discripserat, non ut potestas eligendi, sed ne ius esset recusandi, aliud sibi et nobis, aliud minoribus amicis - nam gradatim amicos habet -, aliud suis nostris-que libertis.
urn:cts:latinLit:tlg0233.stoa001.latinlib:2.6.3#Animadvertit qui mihi proximus recumbebat, et an probarem interrogavit. Negavi. 'Tu ergo' inquit 'quam consuetudinem se-queris?' 'Eadem omnibus pono; ad cenam enim, non ad notam invito cunctis-que rebus exaequo, quos mensa et toro aequavi.'
urn:cts:latinLit:tlg0233.stoa001.latinlib:2.6.4#'Etiamne libertos?' 'Etiam; convictores enim tunc, non libertos puto.' Et ille: 'Magno tibi constat.' 'Minime.' 'Qui fieri potest?' 'Quia scilicet liberti mei non idem quod ego bibunt, sed idem ego quod liberti.'
urn:cts:latinLit:tlg0233.stoa001.latinlib:2.6.5#Et hercule si gulae temperes, non est onerosum quo utaris ipse communicare cum pluribus. Illa ergo reprimenda, illa quasi in ordinem redigenda est, si sumptibus parcas, quibus aliquanto rectius tua continentia quam aliena contumelia consulas.
urn:cts:latinLit:tlg0233.stoa001.latinlib:2.6.6#Quorsus haec? ne tibi, optimae indolis iuveni, quorundam in mensa luxuria specie frugalitatis imponat. Convenit autem amori in te meo, quotiens tale aliquid inciderit, sub exemplo praemonere, quid debeas fugere.
urn:cts:latinLit:tlg0233.stoa001.latinlib:2.6.7#Igitur memento nihil magis esse vitandum quam istam luxuriae et sordium novam societatem; quae cum sint turpissima discreta ac separata, turpius iunguntur. Vale.
urn:cts:latinLit:tlg0233.stoa001.latinlib:2.7.greeting#C. PLINIUS MACRINO SUO S<ALUTEM>
urn:cts:latinLit:tlg0233.stoa001.latinlib:2.7.1#Here a senatu Vesticio Spurinnae principe auctore triumphalis statua decreta est, non ita ut multis, qui numquam in acie steterunt, numquam castra viderunt, numquam denique tubarum sonum nisi in spectaculis audierunt, verum ut illis, qui decus istud sudore et sanguine et factis asse-quebantur.
urn:cts:latinLit:tlg0233.stoa001.latinlib:2.7.2#Nam Spurinna Bructerum regem vi et armis induxit in regnum, ostentato-que bello ferocissimam gentem, quod est pulcherrimum victoriae genus, terrore perdomuit.
urn:cts:latinLit:tlg0233.stoa001.latinlib:2.7.3#Et hoc quidem virtutis praemium, illud solacium doloris accepit, quod filio eius Cottio, quem amisit absens, habitus est honor statuae. Rarum id in iuvene; sed pater hoc quoque merebatur, cuius gravissimo vulneri magno aliquo fomento medendum fuit.
urn:cts:latinLit:tlg0233.stoa001.latinlib:2.7.4#Praeterea Cottius ipse tam clarum specimen indolis dederat, ut vita eius brevis et angusta debuerit hac velut immortalitate proferri. Nam tanta ei sanctitas gravitas auctoritas etiam, ut posset senes illos provocare virtute, quibus nunc honore adaequatus est.
urn:cts:latinLit:tlg0233.stoa001.latinlib:2.7.5#Quo quidem honore, quantum ego interpretor, non modo defuncti memoriae, dolori patris, verum etiam exemplo prospectum est. Acuent ad bonas artes iuventutem adulescentibus quoque, digni sint modo, tanta praemia constituta; acuent principes viros ad liberos suscipiendos et gaudia ex superstitibus et ex amissis tam gloriosa solacia.
urn:cts:latinLit:tlg0233.stoa001.latinlib:2.7.6#His ex causis statua Cotti publice laetor, nec privatim minus. Amavi consummatissimum iuvenem, tam ardenter quam nunc impatienter requiro. Erit ergo pergratum mihi hanc effigiem eius subinde intueri subinde respicere, sub hac consistere praeter hanc commeare.
urn:cts:latinLit:tlg0233.stoa001.latinlib:2.7.7#Etenim si defunctorum imagines domi positae dolorem nostrum levant, quanto magis hae quibus in celeberrimo loco non modo species et vultus illorum, sed honor etiam et gloria refertur! Vale.
urn:cts:latinLit:tlg0233.stoa001.latinlib:2.8.greeting#C. PLINIUS CANINIO SUO S<ALUTEM>
urn:cts:latinLit:tlg0233.stoa001.latinlib:2.8.1#Studes an piscaris an venaris an simul omnia? Possunt enim omnia simul fieri ad Larium nostrum. Nam lacus piscem, feras silvae quibus lacus cingitur, studia altissimus iste secessus affatim suggerunt.
urn:cts:latinLit:tlg0233.stoa001.latinlib:2.8.2#Sed sive omnia simul sive aliquid facis, non possum dicere 'invideo'; angor tamen non et mihi licere, qui sic concupisco ut aegri vinum balinea fontes. Numquam-ne hos artissimos laqueos, si solvere negatur, abrumpam? Numquam, puto.
urn:cts:latinLit:tlg0233.stoa001.latinlib:2.8.3#Nam veteribus negotiis nova accrescunt, nec tamen priora peraguntur: tot nexibus, tot quasi catenis maius in dies occupationum agmen extenditur. Vale.
urn:cts:latinLit:tlg0233.stoa001.latinlib:2.9.greeting#C. PLINIUS APOLLINARI SUO S<ALUTEM>
urn:cts:latinLit:tlg0233.stoa001.latinlib:2.9.1#Anxium me et inquietum habet petitio Sexti Eruci mei. Afficior cura et, quam pro me sollicitudinem non adii, quasi pro me altero patior; et alioqui meus pudor, mea existimatio, mea dignitas in discrimen adducitur.
urn:cts:latinLit:tlg0233.stoa001.latinlib:2.9.2#Ego Sexto latum clavum a Caesare nostro, ego quaesturam impetravi; meo suffragio pervenit ad ius tribunatus petendi, quem nisi obtinet in senatu, vereor ne decepisse Caesarem videar.
urn:cts:latinLit:tlg0233.stoa001.latinlib:2.9.3#Proinde adnitendum est mihi, ut talem eum iudicent omnes, qualem esse princeps mihi credidit. Quae causa si studium meum non incitaret, adiutum tamen cuperem iuvenem probissimum gravissimum eruditissimum, omni denique laude dignissimum, et quidem cum tota domo.
urn:cts:latinLit:tlg0233.stoa001.latinlib:2.9.4#Nam pater ei Erucius Clarus, vir sanctus antiquus disertus atque in agendis causis exercitatus, quas summa fide pari constantia nec verecundia minore defendit. Habet avunculum C. Septicium, quo nihil verius nihil simplicius nihil candidius nihil fidelius novi.
urn:cts:latinLit:tlg0233.stoa001.latinlib:2.9.5#Omnes me certatim et tamen aequaliter amant, omnibus nunc ego in uno referre gratiam possum. Itaque prenso amicos, supplico, ambio, domos stationes-que circumeo, quantum-que vel auctoritate vel gratia valeam, precibus experior, te-que obsecro ut aliquam oneris mei partem suscipere tanti putes.
urn:cts:latinLit:tlg0233.stoa001.latinlib:2.9.6#Reddam vicem si reposces, reddam et si non reposces. Diligeris coleris frequentaris: ostende modo velle te, nec deerunt qui quod tu velis cupiant. Vale.
urn:cts:latinLit:tlg0233.stoa001.latinlib:2.10.greeting#C. PLINIUS OCTAVIO SUO S<ALUTEM>
urn:cts:latinLit:tlg0233.stoa001.latinlib:2.10.1#Hominem te patientem vel potius durum ac paene crudelem, qui tam insignes libros tam diu teneas!
urn:cts:latinLit:tlg0233.stoa001.latinlib:2.10.2#Quousque et tibi et nobis invidebis, tibi maxima laude, nobis voluptate? Sine per ora nominum ferantur isdem-que quibus lingua Romana spatiis pervagentur. Magna et iam longa exspectatio est, quam frustrari adhuc et differre non debes.
urn:cts:latinLit:tlg0233.stoa001.latinlib:2.10.3#Enotuerunt quidam tui versus, et invito te claustra sua refregerunt. Hos nisi retrahis in corpus, quando-que ut errones aliquem cuius dicantur invenient.
urn:cts:latinLit:tlg0233.stoa001.latinlib:2.10.4#Habe ante oculos mortalitatem, a qua asserere te hoc uno monimento potes; nam cetera fragilia et caduca non minus quam ipsi homines occidunt desinunt-que.
urn:cts:latinLit:tlg0233.stoa001.latinlib:2.10.5#Dices, ut soles: 'Amici mei viderint.' Opto equidem amicos tibi tam fideles tam eruditos tam laboriosos, ut tantum curae intentionis-que suscipere et possint et velint, sed dispice ne sit parum providum, sperare ex aliis quod tibi ipse non praestes.
urn:cts:latinLit:tlg0233.stoa001.latinlib:2.10.6#Et de editione quidem interim ut voles: recita saltem quo magis libeat emittere, ut-que tandem percipias gaudium, quod ego olim pro te non temere praesumo.
urn:cts:latinLit:tlg0233.stoa001.latinlib:2.10.7#Imaginor enim qui concursus quae admiratio te, qui clamor quod etiam silentium maneat; quo ego, cum dico vel recito, non minus quam clamore delector, sit modo silentium acre et intentum, et cupidum ulteriora audiendi.
urn:cts:latinLit:tlg0233.stoa001.latinlib:2.10.8#Hoc fructu tanto tam parato desine studia tua infinita ista cunctatione fraudare; quae cum modum excedit, verendum est ne inertiae et desidiae vel etiam timiditatis nomen accipiat. Vale.
urn:cts:latinLit:tlg0233.stoa001.latinlib:2.11.greeting#C. PLINIUS ARRIANO SUO S<ALUTEM>
urn:cts:latinLit:tlg0233.stoa001.latinlib:2.11.1#Solet esse gaudio tibi, si quid acti est in senatu dignum ordine illo. Quamvis enim quietis amore secesseris, insidet tamen animo tuo maiestatis publicae cura. Accipe ergo quod per hos dies actum est, personae claritate famosum, severitate exempli salubre, rei magnitudine aeternum.
urn:cts:latinLit:tlg0233.stoa001.latinlib:2.11.2#Marius Priscus accusantibus Afris quibus pro consule praefuit, omissa defensione iudices petiit. Ego et Cornelius Tacitus, adesse provincialibus iussi, existimavimus fidei nostrae convenire notum senatui facere excessisse Priscum immanitate et saevitia crimina quibus dari iudices possent, cum ob innocentes condemnandos, interficiendos etiam, pecunias accepisset.
urn:cts:latinLit:tlg0233.stoa001.latinlib:2.11.3#Respondit Fronto Catius deprecatus-que est, ne quid ultra repetundarum legem quaereretur, omnia-que actionis suae vela vir movendarum lacrimarum peritissimus quodam velut vento miserationis implevit.
urn:cts:latinLit:tlg0233.stoa001.latinlib:2.11.4#Magna contentio, magni utrimque clamores aliis cognitionem senatus lege conclusam, aliis liberam solutam-que dicentibus, quantum-que admisisset reus, tantum vindicandum.
urn:cts:latinLit:tlg0233.stoa001.latinlib:2.11.5#Novissime consul designatus Iulius Ferox, vir rectus et sanctus, Mario quidem iudices interim censuit dandos, evocandos autem quibus diceretur innocentium poenas vendidisse.
urn:cts:latinLit:tlg0233.stoa001.latinlib:2.11.6#Quae sententia non praevaluit modo, sed omnino post tantas dissensiones fuit sola frequens, adnotatum-que experimentis, quod favor et misericordia acres et vehementes primos impetus habent, paulatim consilio et ratione quasi restincta considunt.
urn:cts:latinLit:tlg0233.stoa001.latinlib:2.11.7#Unde evenit ut, quod multi clamore permixto tuentur, nemo tacentibus ceteris dicere velit; patescit enim, cum separaris a turba, contemplatio rerum quae turba teguntur.
urn:cts:latinLit:tlg0233.stoa001.latinlib:2.11.8#Venerunt qui adesse erant iussi, Vitellius Honoratus et Flavius Marcianus; ex quibus Honoratus trecentis milibus exsilium equitis Romani septem-que amicorum eius ultimam poenam, Marcianus unius equitis Romani septingentis milibus plura supplicia arguebatur emisse; erat enim fustibus caesus, damnatus in metallum, strangulatus in carcere.
urn:cts:latinLit:tlg0233.stoa001.latinlib:2.11.9#Sed Honoratum cognitioni senatus mors opportuna subtraxit, Marcianus inductus est absente Prisco. Itaque Tuccius Cerialis consularis iure senatorio postulavit, ut Priscus certior fieret, sive quia miserabiliorem sive quia invidiosiorem fore arbitrabatur, si praesens fuisset, sive - quod maxime credo - quia aequissimum erat commune crimen ab utroque defendi, et si dilui non potuisset in utroque puniri.
urn:cts:latinLit:tlg0233.stoa001.latinlib:2.11.10#Dilata res est in proximum senatum, cuius ipse conspectus augustissimus fuit. Princeps praesidebat - erat enim consul -, ad hoc Ianuarius mensis cum cetera tum praecipue senatorum frequentia celeberrimus; praeterea causae amplitudo aucta-que dilatione exspectatio et fama, insitum-que mortalibus studium magna et inusitata noscendi, omnes undi-que exciverat.
urn:cts:latinLit:tlg0233.stoa001.latinlib:2.11.11#Imaginare quae sollicitudo nobis, qui metus, quibus super tanta re in illo coetu praesente Caesare dicendum erat. Equidem in senatu non semel egi, quin immo nusquam audiri benignius soleo: tunc me tamen ut nova omnia novo metu permovebant.
urn:cts:latinLit:tlg0233.stoa001.latinlib:2.11.12#Obversabatur praeter illa quae supra dixi causae difficultas: stabat modo consularis, modo septemvir epulonum, iam neutrum.
urn:cts:latinLit:tlg0233.stoa001.latinlib:2.11.13#Erat ergo perquam onerosum accusare damnatum, quem ut premebat atrocitas criminis, ita quasi peractae damnationis miseratio tuebatur.
urn:cts:latinLit:tlg0233.stoa001.latinlib:2.11.14#Utcumque tamen animum cogitationem-que collegi, coepi dicere non minore audientium assensu quam sollicitudine mea. Dixi horis paene quinque; nam duodecim clepsydris, quas spatiosissimas acceperam, sunt additae quattuor. Adeo illa ipsa, quae dura et adversa dicturo videbantur, secunda dicenti fuerunt.
urn:cts:latinLit:tlg0233.stoa001.latinlib:2.11.15#Caesar quidem tantum mihi studium, tantam etiam curam - nimium est enim dicere sollicitudinem - praestitit, ut libertum meum post me stantem saepius admoneret voci lateri-que consulerem, cum me vehementius putaret intendi, quam gracilitas mea perpeti posset. Respondit mihi pro Marciano Claudius Marcellinus.
urn:cts:latinLit:tlg0233.stoa001.latinlib:2.11.16#Missus deinde senatus et revocatus in posterum; neque enim iam incohari poterat actio, nisi ut noctis interventu scinderetur.
urn:cts:latinLit:tlg0233.stoa001.latinlib:2.11.17#Postero die dixit pro Mario Salvius Liberalis, vir subtilis dispositus acer disertus; in illa vero causa omnes artes suas protulit. Respondit Cornelius Tacitus eloquentissime et, quod eximium orationi eius inest, σεμνῶς.
urn:cts:latinLit:tlg0233.stoa001.latinlib:2.11.18#Dixit pro Mario rursus Fronto Catius insigniter, ut-que iam locus ille poscebat, plus in precibus temporis quam in defensione consumpsit. Huius actionem vespera inclusit, non tamen sic ut abrumperet. Itaque in tertium diem probationes exierunt. Iam hoc ipsum pulchrum et antiquum, senatum nocte dirimi, triduo vocari, triduo contineri.
urn:cts:latinLit:tlg0233.stoa001.latinlib:2.11.19#Cornutus Tertullus consul designatus, vir egregius et pro veritate firmissimus, censuit septingenta milia quae acceperat Marius aerario inferenda, Mario urbe Italia-que interdicendum, Marciano hoc amplius Africa. In fine sententiae adiecit, quod ego et Tacitus iniuncta advocatione diligenter et fortiter functi essemus, arbitrari senatum ita nos fecisse ut dignum mandatis partibus fuerit.
urn:cts:latinLit:tlg0233.stoa001.latinlib:2.11.20#Assenserunt consules designati, omnes etiam consulares usque ad Pompeium Collegam: ille et septingenta milia aerario inferenda et Marcianum in quinquennium relegandum, Marium repetundarum poenae quam iam passus esset censuit relinquendum.
urn:cts:latinLit:tlg0233.stoa001.latinlib:2.11.21#Erant in utraque sententia multi, fortasse etiam plures in hac vel solutiore vel molliore. Nam quidam ex illis quoque, qui Cornuto videbantur assensi, hunc qui post ipsos censuerat se-quebantur.
urn:cts:latinLit:tlg0233.stoa001.latinlib:2.11.22#Sed cum fieret discessio, qui sellis consulum astiterant, in Cornuti sententiam ire coeperunt. Tum illi qui se Collegae adnumerari patiebantur in diversum transierunt; Collega cum paucis relictus. Multum postea de impulsoribus sis, praecipue de Regulo questus est, qui se in sententia quam ipse dictaverat deseruisset. Est alioqui Regulo tam mobile ingenium, ut plurimum audeat plurimum timeat.
urn:cts:latinLit:tlg0233.stoa001.latinlib:2.11.23#Hic finis cognitionis amplissimae. Superest tamen λιτούργιον non leve, Hostilius Firminus legatus Mari Prisci, qui permixtus causae graviter vehementer-que vexatus est. Nam et rationibus Marciani, et sermone quem ille habuerat in ordine Lepcitanorum, operam suam Prisco ad turpissimum ministerium commodasse, stipulatus-que de Marciano quinquaginta milia denariorum probabatur, ipse praeterea accepisse sestertia decem milia foedissimo quidem titulo, nomine unguentarii, qui titulus a vita hominis compti semper et pumicati non abhorrebat.
urn:cts:latinLit:tlg0233.stoa001.latinlib:2.11.24#Placuit censente Cornuto referri de eo proximo senatu; tunc enim, casu an conscientia, afuerat.
urn:cts:latinLit:tlg0233.stoa001.latinlib:2.11.25#Habes res urbanas; invicem rusticas scribe. Quid arbusculae tuae, quid vineae, quid segetes agunt, quid oves delicatissimae? In summa, nisi aeque longam epistulam reddis, non est quod postea nisi brevissimam exspectes. Vale.
urn:cts:latinLit:tlg0233.stoa001.latinlib:2.12.greeting#C. PLINIUS ARRIANO SUO S<ALUTEM>
urn:cts:latinLit:tlg0233.stoa001.latinlib:2.12.1#Λιτούργιον illud, quod superesse Mari Prisci causae proxime scripseram, nescio an satis, circumcisum tamen et adrasum est.
urn:cts:latinLit:tlg0233.stoa001.latinlib:2.12.2#Firminus inductus in senatum respondit crimini noto. Secutae sunt diversae sententiae consulum designatorum. Cornutus Tertullus censuit ordine movendum, Acutius Nerva in sortitione provinciae rationem eius non habendam. Quae sententia tamquam mitior vicit, cum sit alioqui durior tristior-que.
urn:cts:latinLit:tlg0233.stoa001.latinlib:2.12.3#Quid enim miserius quam exsectum et exemptum honoribus senatoriis, labore et molestia non carcere? quid gravius quam tanta ignominia affectum non in solitudine latere, sed in hac altissima specula conspiciendum se monstrandum-que praebere?
urn:cts:latinLit:tlg0233.stoa001.latinlib:2.12.4#Praeterea quid publice minus aut congruens aut decorum? notatum a senatu in senatu sedere, ipsis-que illis a quibus sit notatus aequari; summotum a proconsulatu quia se in legatione turpiter gesserat, de proconsulibus iudicare, damnatum-que sordium vel damnare alios vel absolvere!
urn:cts:latinLit:tlg0233.stoa001.latinlib:2.12.5#Sed hoc pluribus visum est. Numerantur enim sententiae, non ponderantur; nec aliud in publico consilio potest fieri, in quo nihil est tam inaequale quam aequalitas ipsa. Nam cum sit impar prudentia, par omnium ius est.
urn:cts:latinLit:tlg0233.stoa001.latinlib:2.12.6#Implevi promissum prioris-que epistulae fidem exsolvi, quam ex spatio temporis iam recepisse te colligo; nam et festinanti et diligenti tabellario dedi, nisi quid impedimenti in via passus est.
urn:cts:latinLit:tlg0233.stoa001.latinlib:2.12.7#Tuae nunc partes, ut primum illam, deinde hanc remunereris litteris, quales istinc redire uberrimae possunt. Vale.
urn:cts:latinLit:tlg0233.stoa001.latinlib:2.13.greeting#C. PLINIUS PRISCO SUO S<ALUTEM>
urn:cts:latinLit:tlg0233.stoa001.latinlib:2.13.1#Et tu occasiones obligandi me avidissime amplecteris, et ego nemini libentius debeo.
urn:cts:latinLit:tlg0233.stoa001.latinlib:2.13.2#Duabus ergo de causis a te potissimum petere constitui, quod impetratum maxime cupio. Regis exercitum amplissimum: hinc tibi beneficiorum larga materia, longum praeterea tempus, quo amicos tuos exornare potuisti. Convertere ad nostros nec hos multos.
urn:cts:latinLit:tlg0233.stoa001.latinlib:2.13.3#Malles tu quidem multos; sed meae verecundiae sufficit unus aut alter, ac potius unus.
urn:cts:latinLit:tlg0233.stoa001.latinlib:2.13.4#Is erit Voconius Romanus. Pater ei in equestri gradu clarus, clarior vitricu, immo pater alius - nam huic quoque nomini pietate successit -, mater e primi. Ipse citerioris Hispaniae - scis quod iudicium provinciae illius, quanta sit gravitas - flamen proxime fuit.
urn:cts:latinLit:tlg0233.stoa001.latinlib:2.13.5#Hunc ego, cum simul studeremus, arte familiariter-que dilexi; ille meus in urbe ille in secessu contubernalis, cum hoc seria cum hoc iocos miscui.
urn:cts:latinLit:tlg0233.stoa001.latinlib:2.13.6#Quid enim illo aut fidelius amico aut sodale iucundius? Mira in sermone, mira etiam in ore ipso vultu-que suavitas.
urn:cts:latinLit:tlg0233.stoa001.latinlib:2.13.7#Ad hoc ingenium excelsum subtile dulce facile eruditum in causis agendis; epistulas quidem scribit, ut Musas ipsas Latine loqui credas. Amatur a me plurimum nec tamen vincitur.
urn:cts:latinLit:tlg0233.stoa001.latinlib:2.13.8#Equidem iuvenis statim iuveni, quantum potui per aetatem, avidissime contuli, et nuper ab optimo principe trium liberorum ius impetravi; quod quamquam parce et cum delectu daret, mihi tamen tamquam eligeret indulsit.
urn:cts:latinLit:tlg0233.stoa001.latinlib:2.13.9#Haec beneficia mea tueri nullo modo melius quam ut augeam possum, praesertim cum ipse illa tam grate interpretetur, ut dum priora accipit posteriora mereatur.
urn:cts:latinLit:tlg0233.stoa001.latinlib:2.13.10#Habes qualis quam probatus carus-que sit nobis, quem rogo pro ingenio pro fortuna tua exornes. In primis ama hominem; nam licet tribuas ei quantum amplissimum potes, nihil tamen amplius potes amicitia tua; cuius esse eum usque ad intimam familiaritatem capacem quo magis scires, breviter tibi studia mores omnem denique vitam eius expressi.
urn:cts:latinLit:tlg0233.stoa001.latinlib:2.13.11#Extenderem preces nisi et tu rogari diu nolles et ego tota hoc epistula fecissem; rogat enim et quidem efficacissime, qui reddit causas rogandi. Vale.
urn:cts:latinLit:tlg0233.stoa001.latinlib:2.14.greeting#C. PLINIUS MAXIMO SUO S<ALUTEM>
urn:cts:latinLit:tlg0233.stoa001.latinlib:2.14.1#Verum opinaris: distringor centumviralibus causis, quae me exercent magis quam delectant. Sunt enim plerae-que parvae et exiles; raro incidit vel personarum claritate vel negotii magnitudine insignis.
urn:cts:latinLit:tlg0233.stoa001.latinlib:2.14.2#Ad hoc pauci cum quibus iuvet dicere; ceteri audaces atque etiam magna ex parte adulescentuli obscuri ad declamandum huc transierunt, tam irreverenter et temere, ut mihi Atilius noster expresse dixisse videatur, sic in foro pueros a centumviralibus causis auspicari, ut ab Homero in scholis. Nam hic quoque ut illic primum coepit esse quod maximum est.
urn:cts:latinLit:tlg0233.stoa001.latinlib:2.14.3#At hercule ante memoriam meam - ita maiores natu solent dicere -, ne nobilissimis quidem adulescentibus locus erat nisi aliquo consulari producente: tanta veneratione pulcherrimum opus colebatur.
urn:cts:latinLit:tlg0233.stoa001.latinlib:2.14.4#Nunc refractis pudoris et reverentiae claustris, omnia patent omnibus, nec inducuntur sed irrumpunt. Sequuntur auditores actoribus similes, conducti et redempti. Manceps convenitur; in media basilica tam palam sportulae quam in triclinio dantur; ex iudicio in iudicium pari mercede transitur.
urn:cts:latinLit:tlg0233.stoa001.latinlib:2.14.5#Inde iam non inurbane Σοφοκλεῖς vocantur ἀπὸ τοῦ σοφῶς καὶ καλεῖσθαι, isdem Latinum nomen impositum est Laudiceni;
urn:cts:latinLit:tlg0233.stoa001.latinlib:2.14.6#et tamen crescit in dies foeditas utraque lingua notata. Here duo nomenclatores mei - habent sane aetatem eorum qui nuper togas sumpserint - ternis denariis ad laudandum trahebantur. Tanti constat ut sis disertissimus. Hoc pretio quamlibet numerosa subsellia implentur, hoc ingens corona colligitur, hoc infiniti clamores commoventur, cum mesochorus dedit signum.
urn:cts:latinLit:tlg0233.stoa001.latinlib:2.14.7#Opus est enim signo apud non intellegentes, ne audientes quidem;
urn:cts:latinLit:tlg0233.stoa001.latinlib:2.14.8#nam pleri-que non audiunt, nec ulli magis laudant. Si quando transibis per basilicam et voles scire, quo modo quisque dicat, nihil est quod tribunal ascendas, nihil quod praebeas aurem; facilis divinatio: scito eum pessime dicere, qui laudabitur maxime.
urn:cts:latinLit:tlg0233.stoa001.latinlib:2.14.9#Primus hunc audiendi morem induxit Larcius Licinus, hactenus tamen ut auditores corrogaret. Ita certe ex Quintiliano praeceptore meo audisse me memini.
urn:cts:latinLit:tlg0233.stoa001.latinlib:2.14.10#Narrabat ille: 'Assectabar Domitium Afrum. Cum apud centumviros diceret graviter et lente - hoc enim illi actionis genus erat -, audit ex proximo immodicum insolitum-que clamorem. Admiratus reticuit; ubi silentium factum est, repetit quod abruperat.
urn:cts:latinLit:tlg0233.stoa001.latinlib:2.14.11#Iterum clamor, iterum reticuit, et post silentium coepit. Idem tertio. Novissime quis diceret quaesiit. Responsum est: "Licinus." Tum intermissa causa "Centumviri," inquit, "hoc artificium periit."'
urn:cts:latinLit:tlg0233.stoa001.latinlib:2.14.12#Quod alioqui perire incipiebat cum perisse Afro videretur, nunc vero prope funditus exstinctum et eversum est. Pudet referre quae quam fracta pronuntiatione dicantur, quibus quam teneris clamoribus excipiantur.
urn:cts:latinLit:tlg0233.stoa001.latinlib:2.14.13#Plausus tantum ac potius sola cymbala et tympana illis canticis desunt: ululatus quidem - neque enim alio vocabulo potest exprimi theatris quoque indecora laudatio - large supersunt.
urn:cts:latinLit:tlg0233.stoa001.latinlib:2.14.14#Nos tamen adhuc et utilitas amicorum et ratio aetatis moratur ac retinet; veremur enim ne forte non has indignitates reliquisse, sed laborem fugisse videamur. Sumus tamen solito rariores, quod initium est gradatim desinendi. Vale.
urn:cts:latinLit:tlg0233.stoa001.latinlib:2.15.greeting#C. PLINIUS VALERIANO SUO S<ALUTEM>
urn:cts:latinLit:tlg0233.stoa001.latinlib:2.15.1#Quo modo te veteres Marsi tui? quo modo emptio nova Placent agri, postquam tui facti sunt? Rarum id quidem nihil enim aeque gratum est adeptis quam concupiscentibus.
urn:cts:latinLit:tlg0233.stoa001.latinlib:2.15.2#Me praedia materna parum commode tractant, delectant tamen ut materna, et alioqui longa patientia occallui. Habent hunc finem assiduae querellae, quod queri pudet. Vale.
urn:cts:latinLit:tlg0233.stoa001.latinlib:2.16.greeting#C. PLINIUS ANNIO SUO S<ALUTEM>
urn:cts:latinLit:tlg0233.stoa001.latinlib:2.16.1#Tu quidem pro cetera tua diligentia admones me codicillos Aciliani, qui me ex parte instituit heredem, pro non scriptis habendos, quia non sint confirmati testamento;
urn:cts:latinLit:tlg0233.stoa001.latinlib:2.16.2#quod ius ne mihi quidem ignotum est, cum sit iis etiam notum, qui nihil aliud sciunt. Sed ego propriam quandam legem mihi dixi, ut defunctorum voluntates, etiamsi iure deficerentur, quasi perfectas tuerer. Constat autem codicillos istos Aciliani manu scriptos.
urn:cts:latinLit:tlg0233.stoa001.latinlib:2.16.3#Licet ergo non sint confirmati testamento, a me tamen ut confirmati observabuntur, praesertim cum delatori locus non sit.
urn:cts:latinLit:tlg0233.stoa001.latinlib:2.16.4#Nam si verendum esset ne quod ego dedissem populus eriperet, cunctantior fortasse et cautior esse deberem; cum vero liceat heredi donare, quod in hereditate subsedit, nihil est quod obstet illi meae legi, cui publicae leges non repugnant. Vale.
urn:cts:latinLit:tlg0233.stoa001.latinlib:2.17.greeting#C. PLINIUS GALLO SUO S<ALUTEM>
urn:cts:latinLit:tlg0233.stoa001.latinlib:2.17.1#Miraris cur me Laurentinum vel - si ita mavis -, Laurens meum tanto opere delectet; desines mirari, cum cognoveris gratiam villae, opportunitatem loci, litoris spatium.
urn:cts:latinLit:tlg0233.stoa001.latinlib:2.17.2#Decem septem milibus passuum ab urbe secessit, ut peractis quae agenda fuerint salvo iam et composito die possis ibi manere. Aditur non una via; nam et Laurentina et Ostiensis eodem ferunt, sed Laurentina a quarto decimo lapide, Ostiensis ab undecimo relinquenda est. Utrimque excipit iter aliqua ex parte harenosum, iunctis paulo gravius et longius, equo breve et molle.
urn:cts:latinLit:tlg0233.stoa001.latinlib:2.17.3#Varia hinc atque inde facies; nam modo occurrentibus silvis via coartatur, modo latissimis pratis diffunditur et patescit; multi greges ovium, multa ibi equorum boum armenta, quae montibus hieme depulsa herbis et tepore verno nitescunt. Villa usibus capax, non sumptuosa tutela.
urn:cts:latinLit:tlg0233.stoa001.latinlib:2.17.4#Cuius in prima parte atrium frugi, nec tamen sordidum; deinde porticus in D litterae similitudinem circumactae, quibus parvola sed festiva area includitur. Egregium hac adversus tempestates receptaculum; nam specularibus ac multo magis imminentibus rectis muniuntur.
urn:cts:latinLit:tlg0233.stoa001.latinlib:2.17.5#Est contra medias cavaedium hilare, mox triclinium satis pulchrum, quod in litus excurrit ac si quando Africo mare impulsum est, fractis iam et novissimis fluctibus leviter alluitur. Undique valvas aut fenestras non minores valvis habet atque ita a lateribus a fronte quasi tria maria prospectat; a tergo cavaedium porticum aream porticum rursus, mox atrium silvas et longinquos respicit montes.
urn:cts:latinLit:tlg0233.stoa001.latinlib:2.17.6#Huius a laeva retractius paulo cubiculum est amplum, deinde aliud minus quod altera fenestra admittit orientem, occidentem altera retinet; hac et subiacens mare longius quidem sed securius intuetur.
urn:cts:latinLit:tlg0233.stoa001.latinlib:2.17.7#Huius cubiculi et triclinii illius obiectu includitur angulus, qui purissimum solem continet et accendit. Hoc hibernaculum, hoc etiam gymnasium meorum est; ibi omnes silent venti, exceptis qui nubilum inducunt, et serenum ante quam usum loci eripiunt.
urn:cts:latinLit:tlg0233.stoa001.latinlib:2.17.8#Annectitur angulo cubiculum in hapsida curvatum, quod ambitum solis fenestris omnibus sequitur. Parieti eius in bibliothecae speciem armarium insertum est, quod non legendos libros sed lectitandos capit.
urn:cts:latinLit:tlg0233.stoa001.latinlib:2.17.9#Adhaeret dormitorium membrum transitu interiacente, qui suspensus et tubulatus conceptum vaporem salubri temperamento huc illuc digerit et ministrat. Reliqua pars lateris huius servorum libertorum-que usibus detinetur, pleris-que tam mundis, ut accipere hospites possint.
urn:cts:latinLit:tlg0233.stoa001.latinlib:2.17.10#Ex alio latere cubiculum est politissimum; deinde vel cubiculum grande vel modica cenatio, quae plurimo sole, plurimo mari lucet; post hanc cubiculum cum procoetone, altitudine aestivum, munimentis hibernum; est enim subductum omnibus ventis. Huic cubiculo aliud et procoeton communi pariete iunguntur.
urn:cts:latinLit:tlg0233.stoa001.latinlib:2.17.11#Inde balinei cella frigidaria spatiosa et effusa, cuius in contrariis parietibus duo baptisteria velut eiecta sinuantur, abunde capacia si mare in proximo cogites. Adiacet unctorium, hypocauston, adiacet propnigeon balinei, mox duae cellae magis elegantes quam sumptuosae; cohaeret calida piscina mirifica, ex qua natantes mare aspiciunt,
urn:cts:latinLit:tlg0233.stoa001.latinlib:2.17.12#nec procul sphaeristerium quod calidissimo soli inclinato iam die occurrit. Hic turris erigitur, sub qua diaetae duae, totidem in ipsa, praeterea cenatio quae latissimum mare longissimum litus villas amoenissimas possidet.
urn:cts:latinLit:tlg0233.stoa001.latinlib:2.17.13#Est et alia turris; in hac cubiculum, in quo sol nascitur conditur-que; lata post apotheca et horreum, sub hoc triclinium, quod turbati maris non nisi fragorem et sonum patitur, eum-que iam languidum ac desinentem; hortum et gestationem videt, qua hortus includitur.
urn:cts:latinLit:tlg0233.stoa001.latinlib:2.17.14#Gestatio buxo aut rore marino, ubi deficit buxus, ambitur; nam buxus, qua parte defenditur tectis, abunde viret; aperto caelo aperto-que vento et quamquam longinqua aspergine maris inarescit.
urn:cts:latinLit:tlg0233.stoa001.latinlib:2.17.15#Adiacet gestationi interiore circumitu vinea tenera et umbrosa, nudis-que etiam pedibus mollis et cedens. Hortum morus et ficus frequens vestit, quarum arborum illa vel maxime ferax terra est, malignior ceteris. Hac non deteriore quam maris facie Chianti remota a mari fruitur, cingitur diaetis duabus a tergo, quarum fenestris subiacet vestibulum villae et hortus alius pinguis et rusticus.
urn:cts:latinLit:tlg0233.stoa001.latinlib:2.17.16#Hinc cryptoporticus prope publici operis extenditur. Utrimque fenestrae, a mari plures, ab horto singulae sed alternis pauciores. Hae cum serenus dies et immotus, omnes, cum hinc vel inde ventis inquietus, qua venti quiescunt sine iniuria patent.
urn:cts:latinLit:tlg0233.stoa001.latinlib:2.17.17#Ante cryptoporticum xystus violis odoratus. Teporem solis infusi repercussu cryptoporticus auget, quae ut tenet solem sic aquilonem inhibet summovet-que, quantum-que caloris ante tantum retro frigoris; similiter africum sistit, atque ita diversissimos ventos alium alio latere frangit et finit. Haec iucunditas eius hieme, maior aestate.
urn:cts:latinLit:tlg0233.stoa001.latinlib:2.17.18#Nam ante meridiem xystum, post meridiem gestationis horti-que proximam partem umbra sua temperat, quae, ut dies crevit decrevitve, modo brevior modo longior hac vel illa cadit.
urn:cts:latinLit:tlg0233.stoa001.latinlib:2.17.19#Ipsa vero cryptoporticus tum maxime caret sole, cum ardentissimus culmini eius insistit. Ad hoc patentibus fenestris favonios accipit transmittit-que nec umquam aere pigro et manente ingravescit.
urn:cts:latinLit:tlg0233.stoa001.latinlib:2.17.20#In capite xysti, deinceps cryptoporticus horti, diaeta est amores mei, re vera amores: ipse posui. In hac heliocaminus quidem alia xystum, alia mare, utraque solem, cubiculum autem valvis cryptoporticum, fenestra prospicit mare.
urn:cts:latinLit:tlg0233.stoa001.latinlib:2.17.21#Contra parietem medium zotheca perquam eleganter recedit, quae specularibus et velis obductis reductisve modo adicitur cubiculo modo aufertur. Lectum et duas cathedras capit; a pedibus mare, a tergo villae, a capite silvae: tot facies locorum totidem fenestris et distinguit et miscet.
urn:cts:latinLit:tlg0233.stoa001.latinlib:2.17.22#Iunctum est cubiculum noctis et somni. Non illud voces servolorum, non maris murmur, non tempestatum motus non fulgurum lumen, ac ne diem quidem sentit, nisi fenestris apertis. Tam alti abditi-que secreti illa ratio, quod interiacens andron parietem cubiculi horti-que distinguit atque ita omnem sonum media inanitate consumit.
urn:cts:latinLit:tlg0233.stoa001.latinlib:2.17.23#Applicitum est cubiculo hypocauston perexiguum, quod angusta fenestra suppositum calorem, ut ratio exigit, aut effundit aut retinet. Procoeton inde et cubiculum porrigitur in solem, quem orientem statim exceptum ultra meridiem oblicum quidem sed tamen servat.
urn:cts:latinLit:tlg0233.stoa001.latinlib:2.17.24#In hanc ego diaetam cum me recepi, abesse mihi etiam a villa mea videor, magnam-que eius voluptatem praecipue Saturnalibus capio, cum reliqua pars tecti licentia dierum festis-que clamoribus personat; nam nec ipse meorum lusibus nec illi studiis meis obstrepunt.
urn:cts:latinLit:tlg0233.stoa001.latinlib:2.17.25#Haec utilitas haec amoenitas deficitur aqua salienti, sed puteos ac potius fontes habet; sunt enim in summo. Et omnino litoris illius mira natura: quacum-que loco moveris humum, obvius et paratus umor occurrit, is-que sincerus ac ne leviter quidem tanta maris vicinitate corruptus.
urn:cts:latinLit:tlg0233.stoa001.latinlib:2.17.26#Suggerunt affatim ligna proximae silvae; ceteras copias ostiensis colonia ministrat. Frugi quidem homini sufficit etiam vicus, quem una villa discernit. In hoc balinea meritoria tria, magna commoditas, si forte balineum domi vel subitus adventus vel brevior mora calfacere dissuadeat.
urn:cts:latinLit:tlg0233.stoa001.latinlib:2.17.27#Litus ornant varietate gratissima nunc continua nunc intermissa tecta villarum, quae praestant multarum urbium faciem, sive mari sive ipso litore utare; quod non numquam longa tranquillitas mollit, saepius frequens et contrarius fluctus indurat.
urn:cts:latinLit:tlg0233.stoa001.latinlib:2.17.28#Mare non sane pretiosis piscibus abundat, soleas tamen et squillas optimas egerit. Villa vero nostra etiam mediterraneas copias praestat, lac in primis; nam illuc e pascuis pecora conveniunt, si quando aquam umbramve sectantur.
urn:cts:latinLit:tlg0233.stoa001.latinlib:2.17.29#Iustisne de causis iam tibi videor incolere inhabitare diligere secessum? quem tu nimis urbanus es nisi concupiscis. Atque utinam concupiscas! ut tot tantis-que dotibus villulae nostrae maxima commendatio ex tuo contubernio accedat. Vale.
urn:cts:latinLit:tlg0233.stoa001.latinlib:2.18.greeting#C. PLINIUS MAURICO SUO S<ALUTEM>
urn:cts:latinLit:tlg0233.stoa001.latinlib:2.18.1#Quid a te mihi iucundius potuit iniungi, quam ut praeceptorem fratris tui liberis quaererem? Nam beneficio tuo in scholam redeo, et illam dulcissimam aetatem quasi resumo: sedeo inter iuvenes ut solebam, atque etiam experior quantum apud illos auctoritatis ex studiis habeam.
urn:cts:latinLit:tlg0233.stoa001.latinlib:2.18.2#Nam proxime frequenti auditorio inter se coram multis ordinis nostri clare iocabantur; intravi, conticuerunt; quod non referrem, nisi ad illorum magis laudem quam ad meam pertineret, ac nisi sperare te vellem posse fratris tui filios probe discere.
urn:cts:latinLit:tlg0233.stoa001.latinlib:2.18.3#Quod superest, cum omnes qui profitentur audiero, quid de quoque sentiam scribam, efficiam-que quantum tamen epistula consequi potero, ut ipse omnes audisse videaris.
urn:cts:latinLit:tlg0233.stoa001.latinlib:2.18.4#Debeo enim tibi, debeo memoriae fratris tui hanc fidem hoc studium, praesertim super tanta re. Nam quid magis interest vestra, quam ut liberi - dicerem tui, nisi nunc illos magis amares - digni illo patre, te patruo reperiantur? quam curam mihi etiam si non mandasses vindicassem.
urn:cts:latinLit:tlg0233.stoa001.latinlib:2.18.5#Nec ignoro suscipiendas offensas in eligendo praeceptore, sed oportet me non modo offensas, verum etiam simultates pro fratris tui filiis tam aequo animo subire quam parentes pro suis. Vale.
urn:cts:latinLit:tlg0233.stoa001.latinlib:2.19.greeting#C. PLINIUS CERIALI SUO S<ALUTEM>
urn:cts:latinLit:tlg0233.stoa001.latinlib:2.19.1#Hortaris ut orationem amicis pluribus recitem. Faciam quia hortaris, quamvis vehementer addubitem.
urn:cts:latinLit:tlg0233.stoa001.latinlib:2.19.2#Neque enim me praeterit actiones, quae recitantur, impetum omnem calorem-que ac prope nomen suum perdere, ut quas soleant commendare simul et accendere iudicum consessus, celebritas advocatorum, exspectatio eventus, fama non unius actoris, diductum-que in partes audientium studium, ad hoc dicentis gestus incessus, discursus etiam omnibus-que motibus animi consentaneus vigor corporis.
urn:cts:latinLit:tlg0233.stoa001.latinlib:2.19.3#Unde accidit ut ii qui sedentes agunt, quamvis illis maxima ex parte supersint eadem illa quae stantibus, tamen hoc quod sedent quasi debilitentur et deprimantur.
urn:cts:latinLit:tlg0233.stoa001.latinlib:2.19.4#Recitantium vero praecipua pronuntiationis adiumenta, oculi manus, praepediuntur. Quo minus mirum est, si auditorum intentio relanguescit, nullis extrinsecus aut blandimentis capta aut aculeis excitata.
urn:cts:latinLit:tlg0233.stoa001.latinlib:2.19.5#Accedit his quod oratio de qua loquor pugnax et quasi contentiosa est. Porro ita natura comparatum est, ut ea quae scripsimus cum labore, cum labore etiam audiri putemus.
urn:cts:latinLit:tlg0233.stoa001.latinlib:2.19.6#Et sane quotus quisque tam rectus auditor, quem non potius dulcia haec et sonantia quam austera et pressa delectent? Est quidem omnino turpis ista discordia, est tamen, quia plerum-que evenit ut aliud auditores aliud iudices exigant, cum alioqui iis praecipue auditor affici debeat, quibus idem si foret iudex, maxime permoveretur.
urn:cts:latinLit:tlg0233.stoa001.latinlib:2.19.7#Potest tamen fieri ut quamquam in his difficultatibus libro isti novitas lenocinetur, novitas apud nostros; apud Graecos enim est quiddam quamvis ex diverso, non tamen omnino dissimile.
urn:cts:latinLit:tlg0233.stoa001.latinlib:2.19.8#Nam ut illis erat moris, leges quas ut contrarias prioribus legibus arguebant, aliarum collatione convincere, ita nobis inesse repetundarum legi quod postularemus, cum hac ipsa lege tum aliis colligendum fuit; quod nequaquam blandum auribus imperitorum, tanto maiorem apud doctos habere gratiam debet, quanto minorem apud indoctos habet.
urn:cts:latinLit:tlg0233.stoa001.latinlib:2.19.9#Nos autem si placuerit recitare adhibituri sumus eruditissimum quemque. Sed plane adhuc an sit recitandum examina te-cum, omnes-que quos ego movi in utraque parte calculos pone, id-que elige in quo vicerit ratio. A te enim ratio exigetur, nos excusabit obsequium. Vale.
urn:cts:latinLit:tlg0233.stoa001.latinlib:2.20.greeting#C. PLINIUS CALCISIO SUO S<ALUTEM>
urn:cts:latinLit:tlg0233.stoa001.latinlib:2.20.1#Assem para et accipe auream fabulam, fabulas immo; nam me priorum nova admonuit, nec refert a qua potissimum incipiam.
urn:cts:latinLit:tlg0233.stoa001.latinlib:2.20.2#Verania Pisonis graviter iacebat, huius dico Pisonis, quem Galba adoptavit. Ad hanc Regulus venit. Primum impudentiam hominis, qui venerit ad aegram, cuius marito inimicissimus, ipsi invisissimus fuerat!
urn:cts:latinLit:tlg0233.stoa001.latinlib:2.20.3#Esto, si venit tantum; at ille etiam proximus toro sedit, quo die qua hora nata esset interrogavit. Ubi audiit, componit vultum intendit oculos movet labra, agitat digitos computat. Nihil. Ut diu miseram exspectatione suspendit, 'habes' inquit 'climacterium tempus sed evades.
urn:cts:latinLit:tlg0233.stoa001.latinlib:2.20.4#Quod ut tibi magis liqueat, haruspicem consulam, quem sum frequenter expertus.'
urn:cts:latinLit:tlg0233.stoa001.latinlib:2.20.5#Nec mora, sacrificium facit, affirmat exta cum siderum significatione congruere. Illa ut in periculo credula poscit codicillos, legatum Regulo scribit. Mox ingravescit, clamat moriens hominem nequam perfidum ac plus etiam quam periurum, qui sibi per salutem filii peierasset.
urn:cts:latinLit:tlg0233.stoa001.latinlib:2.20.6#Facit hoc Regulus non minus scelerate quam frequenter, quod iram deorum, quos ipse cotidie fallit, in caput infelicis pueri detestatur.
urn:cts:latinLit:tlg0233.stoa001.latinlib:2.20.7#Velleius Blaesus ille locuples consularis novissima valetudine conflictabatur: cupiebat mutare testamentum. Regulus qui speraret aliquid ex novis tabulis, quia nuper captare eum coeperat, medicos hortari rogare, quoquo modo spiritum homini prorogarent.
urn:cts:latinLit:tlg0233.stoa001.latinlib:2.20.8#Postquam signatum est testamentum, mutat personam, vertit allocutionem isdem-que medicis: 'Quousque miserum cruciatis? quid invidetis bona morte, cui dare vitam non potestis?' Moritur Blaesus et, tamquam omnia audisset, Regulo ne tantulum quidem.
urn:cts:latinLit:tlg0233.stoa001.latinlib:2.20.9#Sufficiunt duae fabulae, an scholastica lege tertiam poscis? est unde fiat.
urn:cts:latinLit:tlg0233.stoa001.latinlib:2.20.10#Aurelia ornata femina signatura testamentum sumpserat pulcherrimas tunicas. Regulus cum venisset ad signandum, 'Rogo' inquit 'has mihi leges.'
urn:cts:latinLit:tlg0233.stoa001.latinlib:2.20.11#Aurelia ludere hominem putabat, ille serio instabat; ne multa, coegit mulierem aperire tabulas ac sibi tunicas quas erat induta legare; observavit scribentem, inspexit an scripsisset. Et Aurelia quidem vivit, ille tamen istud tamquam morituram coegit. Et hic hereditates, hic legata quasi mereatur accipit.
urn:cts:latinLit:tlg0233.stoa001.latinlib:2.20.12#Ἀλλὰ τί διατείνομαι in ea civitate, in qua iam pridem non minora praemia, immo maiora nequitia et improbitas quam pudor et virtus habent?
urn:cts:latinLit:tlg0233.stoa001.latinlib:2.20.13#Aspice Regulum, qui ex paupere et tenui ad tantas opes per flagitia processit, ut ipse mihi dixerit, cum consuleret quam cito sestertium sescentiens impleturus esset, invenisse se exta duplicia, quibus portendi miliens et ducentiens habiturum.
urn:cts:latinLit:tlg0233.stoa001.latinlib:2.20.14#Et habebit, si modo ut coepit, aliena testamenta, quod est improbissimum genus falsi, ipsis quorum sunt illa dictaverit. Vale.
urn:cts:latinLit:stoa0233.stoa001.latinlib:3.title#C. PLINII CAECILII SECUNDI EPISTULARVM LIBER TERTIUS
urn:cts:latinLit:tlg0233.stoa001.latinlib:3.1.greeting#C. PLINIUS CALVISIO RUFO SUO S<ALUTEM>
urn:cts:latinLit:tlg0233.stoa001.latinlib:3.1.1#Nescio an ullum iucundius tempus exegerim, quam quo nuper apud Spurinnam fui, adeo quidem ut neminem magis in senectute, si modo senescere datum est, aemulari velim; nihil est enim illo vitae genere distinctius.
urn:cts:latinLit:tlg0233.stoa001.latinlib:3.1.2#Me autem ut certus siderum cursus ita vita hominum disposita delectat. Senum praesertim: nam iuvenes confusa adhuc quaedam et quasi turbata non indecent, senibus placida omnia et ordinata conveniunt, quibus industria sera turpis ambitio est.
urn:cts:latinLit:tlg0233.stoa001.latinlib:3.1.3#Hanc regulam Spurinna constantissime servat; quin etiam parva haec - parva si non cotidie fiant - ordine quodam et velut orbe circumagit.
urn:cts:latinLit:tlg0233.stoa001.latinlib:3.1.4#Mane lectulo continetur, hora secunda calceos poscit, ambulat milia passuum tria nec minus animum quam corpus exercet. Si adsunt amici, honestissimi sermones explicantur; si non, liber legitur, interdum etiam praesentibus amicis, si tamen illi non gravantur.
urn:cts:latinLit:tlg0233.stoa001.latinlib:3.1.5#Deinde considit, et liber rursus aut sermo libro potior; mox vehiculum ascendit, assumit uxorem singularis exempli vel aliquem amicorum, ut me proxime.
urn:cts:latinLit:tlg0233.stoa001.latinlib:3.1.6#Quam pulchrum illud, quam dulce secretum! quantum ibi antiquitatis! quae facta, quos viros audias! quibus praeceptis imbuare! quamvis ille hoc temperamentum modestiae suae indixerit, ne praecipere videatur.
urn:cts:latinLit:tlg0233.stoa001.latinlib:3.1.7#Peractis septem milibus passuum iterum ambulat mille, iterum residit vel se cubiculo ac stilo reddit. Scribit enim et quidem utraque lingua lyrica doctissima; mira illis dulcedo, mira suavitas, mira hilaritas, cuius gratiam cumulat sanctitas scribentis.
urn:cts:latinLit:tlg0233.stoa001.latinlib:3.1.8#Ubi hora balinei nuntiata est - est autem hieme nona, aestate octava -, in sole, si caret vento, ambulat nudus. Deinde movetur pila vehementer et diu; nam hoc quoque exercitationis genere pugnat cum senectute. Lotus accubat et paulisper cibum differt; interim audit legentem remissius aliquid et dulcius. Per hoc omne tempus liberum est amicis vel eadem facere vel alia si malint.
urn:cts:latinLit:tlg0233.stoa001.latinlib:3.1.9#Apponitur cena non minus nitida quam frugi, in argento puro et antiquo; sunt in usu et Corinthia, quibus delectatur nec afficitur. Frequenter comoedis cena distinguitur, ut voluptates quoque studiis condiantur. Sumit aliquid de nocte et aestate; nemini hoc longum est; tanta comitate convivium trahitur.
urn:cts:latinLit:tlg0233.stoa001.latinlib:3.1.10#Inde illi post septimum et septuagensimum annum aurium oculorum vigor integer, inde agile et vividum corpus sola-que ex senectute prudentia.
urn:cts:latinLit:tlg0233.stoa001.latinlib:3.1.11#Hanc ego vitam voto et cogitatione praesumo, ingressurus avidissime, ut primum ratio aetatis receptui canere permiserit. Interim mille laboribus conteror, quorum mihi et solacium et exemplum est idem Spurinna;
urn:cts:latinLit:tlg0233.stoa001.latinlib:3.1.12#nam ille quoque, quoad honestum fuit, obiit officia, gessit magistratus, provincias rexit, multo-que labore hoc otium meruit. Igitur eundem mihi cursum, eundem terminum statuo, id-que iam nunc apud te subsigno ut, si me longius evehi videris, in ius voces ad hanc epistulam meam et quiescere iubeas, cum inertiae crimen effugero. Vale.
urn:cts:latinLit:tlg0233.stoa001.latinlib:3.2.greeting#C. PLINIUS VIBIO MAXIMO SUO S<ALUTEM>
urn:cts:latinLit:tlg0233.stoa001.latinlib:3.2.1#Quod ipse amicis tuis obtulissem, si mihi eadem materia suppeteret, id nunc iure videor a te meis petiturus.
urn:cts:latinLit:tlg0233.stoa001.latinlib:3.2.2#Arrianus Maturus Altinatium est princeps; cum dico princeps, non de facultatibus loquor, quae illi large supersunt, sed de castitate iustitia, gravitate prudentia.
urn:cts:latinLit:tlg0233.stoa001.latinlib:3.2.3#Huius ego consilio in negotiis, iudicio in studiis utor; nam plurimum fide, plurimum veritate, plurimum intellegentia praestat.
urn:cts:latinLit:tlg0233.stoa001.latinlib:3.2.4#Amat me - nihil possum ardentius dicere - ut tu. Caret ambitu; ideo se in equestri gradu tenuit, cum facile possit ascendere altissimum. Mihi tamen ornandus excolendus-que est.
urn:cts:latinLit:tlg0233.stoa001.latinlib:3.2.5#Itaque magni aestimo dignitati eius aliquid astruere inopinantis nescientis, immo etiam fortasse nolentis; astruere autem quod sit splendidum nec molestum.
urn:cts:latinLit:tlg0233.stoa001.latinlib:3.2.6#Cuius generis quae prima occasio tibi, conferas in eum rogo; habebis me, habebis ipsum gratissimum debitorem. Quamvis enim ista non appetat, tam grate tamen excipit, quam si concupiscat. Vale.
urn:cts:latinLit:tlg0233.stoa001.latinlib:3.3.greeting#C. PLINIUS CORELLIAE HISPULLAE SUAE S<ALUTEM>
urn:cts:latinLit:tlg0233.stoa001.latinlib:3.3.1#Cum patrem tuum gravissimum et sanctissimum virum suspexerim magis an amaverim dubitem, te-que et in memoriam eius et in honorem tuum unice diligam, cupiam necesse est atque etiam quantum in me fuerit enitar, ut filius tuus avo similis exsistat; equidem malo materno, quamquam illi paternus etiam clarus spectatus-que contigerit, pater quoque et patruus illustri laude conspicui.
urn:cts:latinLit:tlg0233.stoa001.latinlib:3.3.2#Quibus omnibus ita demum similis adolescet, si imbutus honestis artibus fuerit, quas plurimum refert a quo potissimum accipiat.
urn:cts:latinLit:tlg0233.stoa001.latinlib:3.3.3#Adhuc illum pueritiae ratio intra contubernium tuum tenuit, praeceptores domi habuit, ubi est erroribus modica vel etiam nulla materia. Iam studia eius extra limen proferenda sunt, iam circumspiciendus rhetor Latinus, cuius scholae severitas pudor in primis castitas constet.
urn:cts:latinLit:tlg0233.stoa001.latinlib:3.3.4#Adest enim adulescenti nostro cum ceteris naturae fortunae-que dotibus eximia corporis pulchritudo, cui in hoc lubrico aetatis non praeceptor modo sed custos etiam rector-que quaerendus est.
urn:cts:latinLit:tlg0233.stoa001.latinlib:3.3.5#Videor ergo demonstrare tibi posse Iulium Genitorem. Amatur a me; iudicio tamen meo non obstat caritas hominis, quae ex iudicio nata est. Vir est emendatus et gravis, paulo etiam horridior et durior, ut in hac licentia temporum.
urn:cts:latinLit:tlg0233.stoa001.latinlib:3.3.6#Quantum eloquentia valeat, pluribus credere potes, nam dicendi facultas aperta et exposita statim cernitur; vita hominum altos recessus magnas-que latebras habet, cuius pro Genitore me sponsorem accipe. Nihil ex hoc viro filius tuus audiet nisi profuturum, nihil discet quod nescisse rectius fuerit, nec minus saepe ab illo quam a te me-que admonebitur, quibus imaginibus oneretur, quae nomina et quanta sustineat.
urn:cts:latinLit:tlg0233.stoa001.latinlib:3.3.7#Proinde faventibus dis trade eum praeceptori, a quo mores primum mox eloquentiam discat, quae male sine moribus discitur. Vale.
urn:cts:latinLit:tlg0233.stoa001.latinlib:3.4.greeting#C. PLINIUS CAECILIO MACRINO SUO S<ALUTEM>
urn:cts:latinLit:tlg0233.stoa001.latinlib:3.4.1#Quamvis et amici quos praesentes habebam, et sermones hominum factum meum comprobasse videantur, magni tamen aestimo scire quid sentias tu.
urn:cts:latinLit:tlg0233.stoa001.latinlib:3.4.2#Nam cuius integra re consilium exquirere optassem, huius etiam peracta iudicium nosse mire concupisco. Cum publicum opus mea pecunia incohaturus in Tuscos excucurrissem, accepto ut praefectus aerari commeatu, legati provinciae Baeticae, questuri de proconsulatu Caecili Classici, advocatum me a senatu petiverunt.
urn:cts:latinLit:tlg0233.stoa001.latinlib:3.4.3#Collegae optimi mei-que amantissimi, de communis officii necessitatibus praelocuti, excusare me et eximere temptarunt. Factum est senatus consultum perquam honorificum, ut darer provincialibus patronus si ab ipso me impetrassent.
urn:cts:latinLit:tlg0233.stoa001.latinlib:3.4.4#Legati rursus inducti iterum me iam praesentem advocatum postulaverunt, implorantes fidem meam quam essent contra Massam Baebium experti, allegantes patrocini foedus. Secuta est senatus clarissima assensio, quae solet decreta praecurrere. Tum ego 'Desino' inquam, 'patres conscripti, putare me iustas excusationis causas attulisse.' Placuit et modestia sermonis et ratio.
urn:cts:latinLit:tlg0233.stoa001.latinlib:3.4.5#Compulit autem me ad hoc consilium non solum consensus senatus, quamquam hic maxime, verum et alii quidam minores, sed tamen numeri. Veniebat in mentem priores nostros etiam singulorum hospitum iniurias voluntariis accusationibus exsecutos, quo deformius arbitrabar publici hospitii iura neglegere.
urn:cts:latinLit:tlg0233.stoa001.latinlib:3.4.6#Praeterea cum recordarer, quanta pro isdem Baeticis superiore advocatione etiam pericula subissem, conservandum veteris officii meritum novo videbatur. Est enim ita comparatum ut antiquiora beneficia subvertas, nisi illa posterioribus cumules. Nam quamlibet saepe obligati, si quid unum neges, hoc solum meminerunt quod negatum est.
urn:cts:latinLit:tlg0233.stoa001.latinlib:3.4.7#Ducebar etiam quod decesserat Classicus, amotum-que erat quod in eiusmodi causis solet esse tristissimum, periculum senatoris. Videbam ergo advocationi meae non minorem gratiam quam si viveret ille propositam, invidiam nullam.
urn:cts:latinLit:tlg0233.stoa001.latinlib:3.4.8#In summa computabam, si munere hoc iam tertio fungerer, faciliorem mihi excusationem fore, si quis incidisset, quem non deberem accusare. Nam cum est omnium officiorum finis aliquis, tum optime libertati venia obsequio praeparatur.
urn:cts:latinLit:tlg0233.stoa001.latinlib:3.4.9#Audisti consilii mei motus: superest alterutra ex parte iudicium tuum, in quo mihi aeque iucunda erit simplicitas dissentientis quam comprobantis auctoritas. Vale.
urn:cts:latinLit:tlg0233.stoa001.latinlib:3.5.greeting#C. PLINIUS BAEBIO MACRO SUO S<ALUTEM>
urn:cts:latinLit:tlg0233.stoa001.latinlib:3.5.1#Pergratum est mihi quod tam diligenter libros avunculi mei lectitas, ut habere omnes velis quaeras-que qui sint omnes.
urn:cts:latinLit:tlg0233.stoa001.latinlib:3.5.2#Fungar indicis partibus, atque etiam quo sint ordine scripti notum tibi faciam; est enim haec quoque studiosis non iniucunda cognitio.
urn:cts:latinLit:tlg0233.stoa001.latinlib:3.5.3#'De iaculatione equestri unus'; hunc cum praefectus alae militaret, pari ingenio cura-que composuit. 'De vita Pomponi Secundi duo'; a quo singulariter amatus hoc memoriae amici quasi debitum munus exsolvit.
urn:cts:latinLit:tlg0233.stoa001.latinlib:3.5.4#'Bellorum Germaniae viginti'; quibus omnia quae cum Germanis gessimus bella collegit. Incohavit cum in Germania militaret, somnio monitus: astitit ei quiescenti Drusi Neronis effigies, qui Germaniae latissime victor ibi periit, commendabat memoriam suam orabat-que ut se ab iniuria oblivionis assereret.
urn:cts:latinLit:tlg0233.stoa001.latinlib:3.5.5#'Studiosi tres', in sex volumina propter amplitudinem divisi, quibus oratorem ab incunabulis instituit et perficit. 'Dubii sermonis octo': scripsit sub Nerone novissimis annis, cum omne studiorum genus paulo liberius et erectius periculosum servitus fecisset.
urn:cts:latinLit:tlg0233.stoa001.latinlib:3.5.6#'A fine Aufidi Bassi triginta unus.' 'Naturae historiarum triginta septem', opus diffusum eruditum, nec minus varium quam ipsa natura.
urn:cts:latinLit:tlg0233.stoa001.latinlib:3.5.7#Miraris quod tot volumina multa-que in his tam scrupulosa homo occupatus absolverit? Magis miraberis si scieris illum aliquamdiu causas actitasse, decessisse anno sexto et quinquagensimo, medium tempus distentum impeditum-que qua officiis maximis qua amicitia principum egisse.
urn:cts:latinLit:tlg0233.stoa001.latinlib:3.5.8#Sed erat acre ingenium, incredibile studium, summa vigilantia. Lucubrare Vulcanalibus incipiebat non auspicandi causa sed studendi statim a nocte multa, hieme vero ab hora septima vel cum tardissime octava, saepe sexta. Erat sane somni paratissimi, non numquam etiam inter ipsa studia instantis et deserentis.
urn:cts:latinLit:tlg0233.stoa001.latinlib:3.5.9#Ante lucem ibat ad Vespasianum imperatorem - nam ille quoque noctibus utebatur -, inde ad delegatum sibi officium. Reversus domum quod reliquum temporis studiis reddebat.
urn:cts:latinLit:tlg0233.stoa001.latinlib:3.5.10#Post cibum saepe - quem interdiu levem et facilem veterum more sumebat - aestate si quid otii iacebat in sole, liber legebatur, adnotabat excerpebat-que. Nihil enim legit quod non excerperet; dicere etiam solebat nullum esse librum tam malum ut non aliqua parte prodesset.
urn:cts:latinLit:tlg0233.stoa001.latinlib:3.5.11#Post solem plerum-que frigida lavabatur, deinde gustabat dormiebat-que minimum; mox quasi alio die studebat in cenae tempus. Super hanc liber legebatur adnotabatur, et quidem cursim.
urn:cts:latinLit:tlg0233.stoa001.latinlib:3.5.12#Memini quendam ex amicis, cum lector quaedam perperam pronuntiasset, revocasse et repeti coegisse; huic avunculum meum dixisse: 'Intellexeras nempe?' Cum ille adnuisset, 'Cur ergo revocabas? decem amplius versus hac tua interpellatione perdidimus.'
urn:cts:latinLit:tlg0233.stoa001.latinlib:3.5.13#Tanta erat parsimonia temporis. Surgebat aestate a cena luce, hieme intra primam noctis et tamquam aliqua lege cogente.
urn:cts:latinLit:tlg0233.stoa001.latinlib:3.5.14#Haec inter medios labores urbis-que fremitum. In secessu solum balinei tempus studiis eximebatur - cum dico balinei, de interioribus loquor; nam dum destringitur tergitur-que, audiebat aliquid aut dictabat -.
urn:cts:latinLit:tlg0233.stoa001.latinlib:3.5.15#In itinere quasi solutus ceteris curis, huic uni vacabat: ad latus notarius cum libro et pugillaribus, cuius manus hieme manicis muniebantur, ut ne caeli quidem asperitas ullum studii tempus eriperet; qua ex causa Romae quoque sella vehebatur.
urn:cts:latinLit:tlg0233.stoa001.latinlib:3.5.16#Repeto me correptum ab eo, cur ambularem: 'poteras' inquit 'has horas non perdere'; nam perire omne tempus arbitrabatur, quod studiis non impenderetur.
urn:cts:latinLit:tlg0233.stoa001.latinlib:3.5.17#Hac intentione tot ista volumina peregit electorum-que commentarios centum sexaginta mihi reliquit, opisthographos quidem et minutissimis scriptos; qua ratione multiplicatur hic numerus. Referebat ipse potuisse se, cum procuraret in Hispania, vendere hos commentarios Larcio Licino quadringentis milibus nummum; et tunc aliquanto pauciores erant.
urn:cts:latinLit:tlg0233.stoa001.latinlib:3.5.18#Nonne videtur tibi recordanti, quantum legerit quantum scripserit, nec in officiis ullis nec in amicitia principis fuisse; rursus cum audis quid studiis laboris impenderit, nec scripsisse satis nec legisse? Quid est enim quod non aut illae occupationes impedire aut haec instantia non possit efficere?
urn:cts:latinLit:tlg0233.stoa001.latinlib:3.5.19#Itaque soleo ridere cum me quidam studiosum vocant, qui si comparer illi sum desidiosissimus. Ego autem tantum, quem partim publica partim amicorum officia distringunt? quis ex istis, qui tota vita litteris assident, collatus illi non quasi somno et inertiae deditus erubescat?
urn:cts:latinLit:tlg0233.stoa001.latinlib:3.5.20#Extendi epistulam cum hoc solum quod requirebas scribere destinassem, quos libros reliquisset; confido tamen haec quoque tibi non minus grata quam ipsos libros futura, quae te non tantum ad legendos eos verum etiam ad simile aliquid elaborandum possunt aemulationis stimulis excitare. Vale.
urn:cts:latinLit:tlg0233.stoa001.latinlib:3.6.greeting#C. PLINIUS ANNIO SEVERO SUO S<ALUTEM>
urn:cts:latinLit:tlg0233.stoa001.latinlib:3.6.1#Ex hereditate quae mihi obvenit, emi proxime Corinthium signum, modicum quidem sed festivum et expressum, quantum ego sapio, qui fortasse in omni re, in hac certe perquam exiguum sapio: hoc tamen signum ego quoque intellego.
urn:cts:latinLit:tlg0233.stoa001.latinlib:3.6.2#Est enim nudum, nec aut vitia si qua sunt celat, aut laudes parum ostentat. Effingit senem stantem; ossa musculi nervi, venae rugae etiam ut spirantis apparent; rari et cedentes capilli, lata frons, contracta facies, exile collum; pendent lacerti, papillae iacent, venter recessit;
urn:cts:latinLit:tlg0233.stoa001.latinlib:3.6.3#a tergo quoque eadem aetas ut a tergo. Aes ipsum, quantum verus color indicat, vetus et antiquum; talia denique omnia, ut possint artificum oculos tenere, delectare imperitorum.
urn:cts:latinLit:tlg0233.stoa001.latinlib:3.6.4#Quod me quamquam tirunculum sollicitavit ad emendum. Emi autem non ut haberem domi - neque enim ullum adhuc Corinthium domi habeo -, verum ut in patria nostra celebri loco ponerem, ac potissimum in Iovis templo;
urn:cts:latinLit:tlg0233.stoa001.latinlib:3.6.5#videtur enim dignum templo dignum deo donum. Tu ergo, ut soles omnia quae a me tibi iniunguntur, suscipe hanc curam, et iam nunc iube basim fieri, ex quo voles marmore, quae nomen meum honores-que capiat, si hos quoque putabis addendos.
urn:cts:latinLit:tlg0233.stoa001.latinlib:3.6.6#Ego signum ipsum, ut primum invenero aliquem qui non gravetur, mittam tibi vel ipse - quod mavis - afferam me-cum. Destino enim, si tamen officii ratio permiserit, excurrere isto.
urn:cts:latinLit:tlg0233.stoa001.latinlib:3.6.7#Gaudes quod me venturum esse polliceor, sed contrahes frontem, cum adiecero 'ad paucos dies': neque enim diutius abesse me eadem haec quae nondum exire patiuntur. Vale.
urn:cts:latinLit:tlg0233.stoa001.latinlib:3.7.greeting#C. PLINIUS CANINIO RUFO SUO S<ALUTEM>
urn:cts:latinLit:tlg0233.stoa001.latinlib:3.7.1#Modo nuntiatus est Silius Italicus in Neapolitano suo inedia finisse vitam.
urn:cts:latinLit:tlg0233.stoa001.latinlib:3.7.2#Causa mortis valetudo. Erat illi natus insanabilis clavus, cuius taedio ad mortem irrevocabili constantia decucurrit usque ad supremum diem beatus et felix, nisi quod minorem ex liberis duobus amisit, sed maiorem meliorem-que florentem atque etiam consularem reliquit.
urn:cts:latinLit:tlg0233.stoa001.latinlib:3.7.3#Laeserat famam suam sub Nerone - credebatur sponte accusasse -, sed in Vitelli amicitia sapienter se et comiter gesserat, ex proconsulatu Asiae gloriam reportaverat, maculam veteris industriae laudabili otio abluerat.
urn:cts:latinLit:tlg0233.stoa001.latinlib:3.7.4#Fuit inter principes civitatis sine potentia, sine invidia: salutabatur colebatur, multum-que in lectulo iacens cubiculo semper, non ex fortuna frequenti, doctissimis sermonibus dies transigebat, eum a scribendo vacaret.
urn:cts:latinLit:tlg0233.stoa001.latinlib:3.7.5#Scribebat carmina maiore cura quam ingenio, non numquam iudicia hominum recitationibus experiebatur.
urn:cts:latinLit:tlg0233.stoa001.latinlib:3.7.6#Novissime ita suadentibus annis ab urbe secessit, se-que in Campania tenuit, ac ne adventu quidem novi principis inde commotus est:
urn:cts:latinLit:tlg0233.stoa001.latinlib:3.7.7#magna Caesaris laus sub quo hoc liberum fuit, magna illius qui hac libertate ausus est uti.
urn:cts:latinLit:tlg0233.stoa001.latinlib:3.7.8#Erat φιλόκαλος usque ad emacitatis reprehensionem. Plures isdem in locis villas possidebat, adamatis-que novis priores neglegebat. Multum ubique librorum, multum statuarum, multum imaginum, quas non habebat modo, verum etiam venerabatur, Vergili ante omnes, cuius natalem religiosius quam suum celebrabat, Neapoli maxime, ubi monimentum eius adire ut templum solebat.
urn:cts:latinLit:tlg0233.stoa001.latinlib:3.7.9#In hac tranquillitate annum quintum et septuagensimum excessit, delicato magis corpore quam infirmo; ut-que novissimus a Nerone factus est consul, ita postremus ex omnibus, quos Nero consules fecerat, decessit.
urn:cts:latinLit:tlg0233.stoa001.latinlib:3.7.10#Illud etiam notabile: ultimus ex Neronianis consularibus obiit, quo consule Nero periit. Quod me recordantem fragilitatis humanae miseratio subit.
urn:cts:latinLit:tlg0233.stoa001.latinlib:3.7.11#Quid enim tam circumcisum tam breve quam hominis vita longissima? An non videtur tibi Nero modo modo fuisse? cum interim ex iis, qui sub illo gesserant consulatum, nemo iam superest.
urn:cts:latinLit:tlg0233.stoa001.latinlib:3.7.12#Quamquam quid hoc miror? Nuper L. Piso, pater Pisonis illius, qui Valerio Festo per summum facinus in Africa occisus est, dicere solebat neminem se videre in senatu, quem consul ipse sententiam rogavisset.
urn:cts:latinLit:tlg0233.stoa001.latinlib:3.7.13#Tam angustis terminis tantae multitudinis vivacitas ipsa concluditur, ut mihi non venia solum dignae, verum etiam laude videantur illae regiae lacrimae; nam ferunt Xersen, cum immensum exercitum oculis obisset, illacrimasse, quod tot milibus tam brevis immineret occasus.
urn:cts:latinLit:tlg0233.stoa001.latinlib:3.7.14#Sed tanto magis hoc, quidquid est temporis futilis et caduci, si non datur factis - nam horum materia in aliena manu -, certe studiis proferamus, et quatenus nobis denegatur diu vivere, relinquamus aliquid, quo nos vixisse testemur.
urn:cts:latinLit:tlg0233.stoa001.latinlib:3.7.15#Scio te stimulis non egere: me tamen tui caritas evocat, ut currentem quoque instigem, sicut tu soles me. Ἀγαθὴ δ' ἔρις cum invicem se mutuis exhortationibus amici ad amorem immortalitatis exacuunt. Vale.
urn:cts:latinLit:tlg0233.stoa001.latinlib:3.8.greeting#C. PLINIUS SUETONIO TRANQUILLO SUO S<ALUTEM>
urn:cts:latinLit:tlg0233.stoa001.latinlib:3.8.1#Facis pro cetera reverentia quam mihi praestas, quod tam sollicite petis ut tribunatum, quem a Neratio Marcello clarissimo viro impetravi tibi, in Caesennium Silvanum propinquum tuum transferam.
urn:cts:latinLit:tlg0233.stoa001.latinlib:3.8.2#Mihi autem sicut iucundissimum ipsum te tribunum, ita non minus gratum alium per te videre. Neque enim esse congruens arbitror, quem augere honoribus cupias, huic pietatis titulis invidere, qui sunt omnibus honoribus pulchriores.
urn:cts:latinLit:tlg0233.stoa001.latinlib:3.8.3#Video etiam, cum sit egregium et mereri beneficia et dare, utramque te laudem simul assecuturum, si quod ipse meruisti alii tribuas. Praeterea intellego mihi quoque gloriae fore, si ex hoc tuo facto non fuerit ignotum amicos meos non gerere tantum tribunatus posse verum etiam dare.
urn:cts:latinLit:tlg0233.stoa001.latinlib:3.8.4#Quare ego vero honestissimae voluntati tuae pareo. Neque enim adhuc nomen in numeros relatum est, ideo-que liberum est nobis Silvanum in locum tuum subdere; cui cupio tam gratum esse munus tuum, quam tibi meum est. Vale.
urn:cts:latinLit:tlg0233.stoa001.latinlib:3.9.greeting#C. PLINIUS CORNELIO MINICIANO SUO S<ALUTEM>
urn:cts:latinLit:tlg0233.stoa001.latinlib:3.9.1#Possum iam perscribere tibi quantum in publica provinciae Baeticae causa laboris exhauserim.
urn:cts:latinLit:tlg0233.stoa001.latinlib:3.9.2#Nam fuit multiplex, acta-que est saepius cum magna varietate. Unde varietas, unde plures actiones? Caecilius Classicus, homo foedus et aperte malus, proconsulatum in ea non minus violenter quam sordide gesserat, eodem anno quo in Africa Marius Priscus.
urn:cts:latinLit:tlg0233.stoa001.latinlib:3.9.3#Erat autem Priscus ex Baetica, ex Africa Classicus. Inde dictum Baeticorum, ut plerum-que dolor etiam venustos facit, non illepidum ferebatur: 'Dedi malum et accepi.'
urn:cts:latinLit:tlg0233.stoa001.latinlib:3.9.4#Sed Marium una civitas publice multi-que privati reum peregerunt, in Classicum tota provincia incubuit. Ille accusationem vel fortuita vel voluntaria morte praevertit. Nam fuit mors eius infamis, ambigua tamen: ut enim credibile videbatur voluisse exire de vita, Cum defendi non posset, ita mirum pudorem damnationis morte fugisse, quem non puduisset damnanda committere.
urn:cts:latinLit:tlg0233.stoa001.latinlib:3.9.6#Nihilo minus Baetica etiam in defuncti accusatione perstabat. Provisum hoc legibus, intermissum tamen et post longam intercapedinem tunc reductum. Addiderunt Baetici, quod simul socios ministros-que Classici detulerunt, nominatim-que in eos inquisitionem postulaverunt.
urn:cts:latinLit:tlg0233.stoa001.latinlib:3.9.7#Aderam Bacticis me-cum-que Lucceius Albinus, vir in dicendo copiosus ornatus; quem ego cum olim mutuo diligerem, ex hac officii societate amare ardentius coepi.
urn:cts:latinLit:tlg0233.stoa001.latinlib:3.9.8#Habet quidem gloria, in studiis praesertim, quiddam ἀκοινώνητον nobis tamen nullum certamen nulla contentio, cum uterque pari iugo non pro se sed pro causa niteretur, cuius et magnitudo et utilitas visa est postulare, ne tantum oneris singulis actionibus subiremus.
urn:cts:latinLit:tlg0233.stoa001.latinlib:3.9.9#Verebamur ne nos dies ne vox ne latera deficerent, si tot crimina tot reos uno velut fasce complecteremur; deinde ne iudicum intentio multis nominibus multis-que causis non lassaretur modo verum etiam confunderetur; mox ne gratia singulorum collata atque permixta pro singulis quoque vires omnium acciperet; postremo ne potentissimi vilissimo quoque quasi piaculari dato alienis poenis elaberentur.
urn:cts:latinLit:tlg0233.stoa001.latinlib:3.9.10#Etenim tum maxime favor et ambitio dominatur, cum sub aliqua specie severitatis delitescere potest.
urn:cts:latinLit:tlg0233.stoa001.latinlib:3.9.11#Erat in consilio Sertorianum illud exemplum, qui robustissimum et infirmissimum militem iussit caudam equi - reliqua nosti. Nam nos quoque tam numerosum agmen reorum ita demum videbamus posse superari, si per singulos carperetur.
urn:cts:latinLit:tlg0233.stoa001.latinlib:3.9.12#Placuit in primis ipsum Classicum ostendere nocentem: hic aptissimus ad socios eius et ministros transitus erat, quia socii ministri-que probari nisi illo nocente non poterant. Ex quibus duos statim Classico iunximus, Baebium Probum et Fabium Hispanum, utrumque gratia, Hispanum etiam facundia validum. Et circa Classicum quidem brevis et expeditus labor.
urn:cts:latinLit:tlg0233.stoa001.latinlib:3.9.13#Sua manu reliquerat scriptum, quid ex quaque re, quid ex quaque causa accepisset; miserat etiam epistulas Romam ad amiculam quandam, iactantes et gloriosas, his quidem verbis: 'Io io, liber ad te venio; iam sestertium quadragiens redegi parte vendita Baeticorum.'
urn:cts:latinLit:tlg0233.stoa001.latinlib:3.9.14#Circa Hispanum et Probum multum sudoris. Horum ante quam crimina ingrederer, necessarium credidi elaborare, ut constaret ministerium crimen esse: quod nisi fecissem, frustra ministros probassem.
urn:cts:latinLit:tlg0233.stoa001.latinlib:3.9.15#Neque enim ita defendebantur, ut negarent, sed ut necessitati veniam precarentur; esse enim se provinciales et ad omne proconsulum imperium metu cogi.
urn:cts:latinLit:tlg0233.stoa001.latinlib:3.9.16#Solet dicere Claudius Restitutus, qui mihi respondit, vir exercitatus et vigilans et quamlibet subitis paratus, numquam sibi tantum caliginis tantum perturbationis offusum, quam cum praerepta et extorta defensioni suae cerneret, in quibus omnem fiduciam reponebat.
urn:cts:latinLit:tlg0233.stoa001.latinlib:3.9.17#Consilii nostri exitus fuit: bona Classici, quae habuisset ante provinciam, placuit senatui a reliquis separari, illa filiae haec spoliatis relinqui. Additum est, ut pecuniae quas creditoribus solverat revocarentur. Hispanus et Probus in quinquennium relegati; adeo grave visum est, quod initio dubitabatur an omnino crimen esset.
urn:cts:latinLit:tlg0233.stoa001.latinlib:3.9.18#Post paucos dies Claudium Fuscum, Classici generum, et Stilonium Priscum, qui tribunus cohortis sub Classico fuerat, accusavimus dispari eventu: Prisco in biennium Italia interdictum, absolutus est Fuscus.
urn:cts:latinLit:tlg0233.stoa001.latinlib:3.9.19#Actione tertia commodissimum putavimus plures congregare, ne si longius esset extracta cognitio, satietate et taedio quodam iustitia cognoscentium severitas-que languesceret; et alioqui supererant minores rei data opera hunc in locum reservati, excepta tamen Classici uxore, quae sicut implicita suspicionibus ita non satis convinci probationibus visa est;
urn:cts:latinLit:tlg0233.stoa001.latinlib:3.9.20#nam Classici filia, quae et ipsa inter reos erat, ne suspicionibus quidem haerebat. Itaque, cum ad nomen eius in extrema actione venissem - neque enim ut initio sic etiam in fine verendum erat, ne per hoc totius accusationis auctoritas minueretur -, honestissimum credidi non premere immerentem, id-que ipsum dixi et libere et varie.
urn:cts:latinLit:tlg0233.stoa001.latinlib:3.9.21#Nam modo legatos interrogabam, docuissentne me aliquid quod re probari posse confiderent; modo consilium a senatu petebam, putaretne debere me, si quam haberem in dicendo facultatem, in iugulum innocentis quasi telum aliquod intendere; postremo totum locum hoc fine conclusi: 'Dicet aliquis: Iudicas ergo? Ego vero non iudico, memini tamen me advocatum ex iudicibus datum.'
urn:cts:latinLit:tlg0233.stoa001.latinlib:3.9.22#Hic numerosissimae causae terminus fuit quibusdam absolutis, pluribus damnatis atque etiam relegatis, aliis in tempus aliis in perpetuum.
urn:cts:latinLit:tlg0233.stoa001.latinlib:3.9.23#Eodem senatus consulto industria fides constantia nostra plenissimo testimonio comprobata est, dignum solum-que par pretium tanti laboris.
urn:cts:latinLit:tlg0233.stoa001.latinlib:3.9.24#Concipere animo potes quam simus fatigati, quibus totiens agendum totiens altercandum, tam multi testes interrogandi sublevandi refutandi.
urn:cts:latinLit:tlg0233.stoa001.latinlib:3.9.25#Iam illa quam ardua quam molesta, tot reorum amicis secreto rogantibus negare, adversantibus palam obsistere! Referam unum aliquid ex iis quae dixi. Cum mihi quidam e iudicibus ipsis pro reo gratiosissimo reclamarent, 'Non minus' inquam 'hic innocens erit, si ego omnia dixero.'
urn:cts:latinLit:tlg0233.stoa001.latinlib:3.9.26#Coniectabis ex hoc quantas contentiones, quantas etiam offensas subierimus dumtaxat ad breve tempus; nam fides in praesentia eos quibus resistit offendit, deinde ab illis ipsis suspicitur laudatur-que. Non potui magis te in rem praesentem perducere.
urn:cts:latinLit:tlg0233.stoa001.latinlib:3.9.27#Dices: 'Non fuit tanti; quid enim mihi cum tam longa epistula?' Nolito ergo identidem quaerere, quid Romae geratur. Et tamen memento non esse epistulam longam, quae tot dies tot cognitiones tot denique reos causas-que complexa sit.
urn:cts:latinLit:tlg0233.stoa001.latinlib:3.9.28#Quae omnia videor mihi non minus breviter quam diligenter persecutus.
urn:cts:latinLit:tlg0233.stoa001.latinlib:3.9.Temere#dixi 'diligenter': succurrit quod praeterieram et quidem sero, sed quamquam praepostere reddetur. Facit hoc Homerus multi-que illius exemplo; est alioqui perdecorum, a me tamen non ideo fiet.
urn:cts:latinLit:tlg0233.stoa001.latinlib:3.9.29#E testibus quidam, sive iratus quod evocatus esset invitus, sive subornatus ab aliquo reorum, ut accusationem exarmaret, Norbanum Licinianum, legatum et inquisitorem, reum postulavit, tamquam in causa Castae - uxor haec Classici - praevaricaretur.
urn:cts:latinLit:tlg0233.stoa001.latinlib:3.9.30#Est lege cautum ut reus ante peragatur, tunc de praevaricatore quaeratur, videlicet quia optime ex accusatione ipsa accusatoris fides aestimatur.
urn:cts:latinLit:tlg0233.stoa001.latinlib:3.9.31#Norbano tamen non ordo legis, non legati nomen, non inquisitionis officium praesidio fuit; tanta conflagravit invidia homo alioqui flagitiosus et Domitiani temporibus usus ut multi, electus-que tunc a provincia ad inquirendum non tamquam bonus et fidelis, sed tamquam Classici inimicus - erat ab illo relegatus -.
urn:cts:latinLit:tlg0233.stoa001.latinlib:3.9.32#Dari sibi diem, edi crimina postulabat; neutrum impetravit, coactus est statim respondere. Respondit, malum pravum-que ingenium hominis facit ut dubitem, confidenter an constanter, certe paratissime.
urn:cts:latinLit:tlg0233.stoa001.latinlib:3.9.33#Obiecta sunt multa, quae magis quam praevaricatio nocuerunt; quin etiam duo consulares, Pomponius Rufus et Libo Frugi, laeserunt eum testimonio, tamquam apud iudicem sub Domitiano Salvi Liberalis accusatoribus adfuisset.
urn:cts:latinLit:tlg0233.stoa001.latinlib:3.9.34#Damnatus et in insulam relegatus est. Itaque cum Castam accusarem nihil magis pressi, quam quod accusator eius praevaricationis crimine corruisset; pressi tamen frustra; accidit enim res contraria et nova, ut accusatore praevaricationis damnato rea absolveretur.
urn:cts:latinLit:tlg0233.stoa001.latinlib:3.9.35#Quaeris, quid nos, dum haec aguntur? Indicavimus senatui ex Norbano didicisse nos publicam causam, rursus-que debere ex integro discere, si ille praevaricator probaretur, atque ita, dum ille peragitur reus, sedimus. Postea Norbanus omnibus diebus cognitionis interfuit eandem-que usque ad extremum vel constantiam vel audaciam pertulit.
urn:cts:latinLit:tlg0233.stoa001.latinlib:3.9.36#Interrogo ipse me, an aliquid omiserim rursus, et rursus paene omisi. Summo die Salvius Liberalis reliquos legatos graviter increpuit, tamquam non omnes quos mandasset provincia reos peregissent, atque, ut est vehemens et disertus, in discrimen adduxit. Protexi viros optimos eosdem-que gratissimos: mihi certe debere se praedicant, quod illum turbinem evaserint.
urn:cts:latinLit:tlg0233.stoa001.latinlib:3.9.37#Hic erit epistulae finis, re vera finis; litteram non addam, etiamsi adhuc aliquid praeterisse me sensero. Vale.
urn:cts:latinLit:tlg0233.stoa001.latinlib:3.10.greeting#C. PLINIUS VESTRICIO SPURINNAE SUO ET COTTIAE S<ALUTEM>
urn:cts:latinLit:tlg0233.stoa001.latinlib:3.10.1#Composuisse me quaedam de filio vestro non dixi vobis, eum proxime apud vos fui, primum quia non ideo scripseram ut dicerem, sed ut meo amori meo dolori satisfacerem; deinde quia te, Spurinna, cum audisses recitasse me, ut mihi ipse dixisti, quid recitassem simul audisse credebam.
urn:cts:latinLit:tlg0233.stoa001.latinlib:3.10.2#Praeterea veritus sum ne vos festis diebus confunderem, si in memoriam gravissimi luctus reduxissem. Nunc quoque paulisper haesitavi, id solum, quod recitavi, mitterem exigentibus vobis, an adicerem quae in aliud volumen cogito reservare.
urn:cts:latinLit:tlg0233.stoa001.latinlib:3.10.3#Neque enim affectibus meis uno libello carissimam mihi et sanctissimam memoriam prosequi satis est, cuius famae latius consuletur, si dispensata et digesta fuerit.
urn:cts:latinLit:tlg0233.stoa001.latinlib:3.10.4#Verum haesitanti mihi, omnia quae iam composui vobis exhiberem, an adhuc aliqua differrem, simplicius et amicius visum est omnia, praecipue cum affirmetis intra vos futura, donec placeat emittere.
urn:cts:latinLit:tlg0233.stoa001.latinlib:3.10.5#Quod superest, rogo ut pari simplicitate, si qua existimabitis addenda commutanda omittenda, indicetis mihi.
urn:cts:latinLit:tlg0233.stoa001.latinlib:3.10.6#Difficile est huc usque intendere animum in dolore; difficile, sed tamen, ut scalptorem, ut pictorem, qui filii vestri imaginem faceret, admoneretis, quid exprimere quid emendare deberet, ita me quoque formate regite, qui non fragilem et caducam, sed immortalem, ut vos putatis, effigiem conor efficere: quae hoc diuturnior erit, quo verior melior absolutior fuerit. Valete.
urn:cts:latinLit:tlg0233.stoa001.latinlib:3.11.greeting#C. PLINIUS IULIO GENITORI SUO S<ALUTEM>
urn:cts:latinLit:tlg0233.stoa001.latinlib:3.11.1#Est omnino Artemidori nostri tam benigna natura, ut officia amicorum in maius extollat. Inde etiam meum meritum ut vera ita supra meritum praedicatione circumfert.
urn:cts:latinLit:tlg0233.stoa001.latinlib:3.11.2#Equidem, cum essent philosophi ab urbe summoti, fui apud illum in suburbano, et quo notabilius - hoc est, periculosius - esset fui praetor. Pecuniam etiam, qua tunc illi ampliore opus erat, ut aes alienum exsolveret contractum ex pulcherrimis causis, mussantibus magnis quibusdam et locupletibus amicis mutuatus ipse gratuitam dedi.
urn:cts:latinLit:tlg0233.stoa001.latinlib:3.11.3#Atque haec feci, cum septem amicis meis aut occisis aut relegatis, occisis Senecione Rustico Helvidio, relegatis Maurico Gratilla Arria Fannia, tot circa me iactis fulminibus quasi ambustus mihi quoque impendere idem exitium certis quibusdam notis augurarer.
urn:cts:latinLit:tlg0233.stoa001.latinlib:3.11.4#Non ideo tamen eximiam gloriam meruisse me, ut ille praedicat, credo, sed tantum effugisse flagitium.
urn:cts:latinLit:tlg0233.stoa001.latinlib:3.11.5#Nam et C. Musonium socerum eius, quantum licitum est per aetatem, cum admiratione dilexi et Artemidorum ipsum iam tum, cum in Syria tribunus militarem, arta familiaritate complexus sum, id-que primum non nullius indolis dedi specimen, quod virum aut sapientem aut proximum simillimum-que sapienti intellegere sum visus.
urn:cts:latinLit:tlg0233.stoa001.latinlib:3.11.6#Nam ex omnibus, qui nunc se philosophos vocant, vix unum aut alterum invenies tanta sinceritate, tanta veritate. Mitto, qua patientia corporis hiemes iuxta et aestates ferat, ut nullis laboribus cedat, ut nihil in cibo in potu voluptatibus tribuat, ut oculos animum-que contineat.
urn:cts:latinLit:tlg0233.stoa001.latinlib:3.11.7#Sunt haec magna, sed in alio; in hoc vero minima, si ceteris virtutibus comparentur, quibus meruit, ut a C. Musonio ex omnibus omnium ordinum assectatoribus gener assumeretur.
urn:cts:latinLit:tlg0233.stoa001.latinlib:3.11.8#Quae mihi recordanti est quidem iucundum, quod me cum apud alios tum apud te tantis laudibus cumulat; vereor tamen ne modum excedat, quem benignitas eius - illuc enim unde coepi revertor - solet non tenere.
urn:cts:latinLit:tlg0233.stoa001.latinlib:3.11.9#Nam in hoc uno interdum vir alioqui prudentissimus honesto quidem sed tamen errore versatur, quod pluris amicos suos quam sunt arbitratur. Vale.
urn:cts:latinLit:tlg0233.stoa001.latinlib:3.12.greeting#C. PLINIUS CATILIO SEVERO SUO S<ALUTEM>
urn:cts:latinLit:tlg0233.stoa001.latinlib:3.12.1#Veniam ad cenam, sed iam nunc paciscor, sit expedita sit parca, Socraticis tantum sermonibus abundet, in his quoque teneat modum.
urn:cts:latinLit:tlg0233.stoa001.latinlib:3.12.2#Erunt officia antelucana, in quae incidere impune ne Catoni quidem licuit, quem tamen C. Caesar ita reprehendit ut laudet.
urn:cts:latinLit:tlg0233.stoa001.latinlib:3.12.3#Describit enim eos, quibus obvius fuerit, cum caput ebrii retexissent, erubuisse; deinde adicit: 'Putares non ab illis Catonem, sed illos a Catone deprehensos.' Potuitne plus auctoritatis tribui Catoni, quam si ebrius quoque tam venerabilis erat?
urn:cts:latinLit:tlg0233.stoa001.latinlib:3.12.4#Nostrae tamen cenae, ut apparatus et impendii, sic temporis modus constet. Neque enim ii sumus quos vituperare ne inimici quidem possint, nisi ut simul laudent. Vale.
urn:cts:latinLit:tlg0233.stoa001.latinlib:3.13.greeting#C. PLINIUS VOCONIO ROMANO SUO S<ALUTEM>
urn:cts:latinLit:tlg0233.stoa001.latinlib:3.13.1#Librum, quo nuper optimo principi consul gratias egi, misi exigenti tibi, missurus etsi non exegisses.
urn:cts:latinLit:tlg0233.stoa001.latinlib:3.13.2#In hoc consideres velim ut pulchritudinem materiae ita difficultatem. In ceteris enim lectorem novitas ipsa intentum habet, in hac nota vulgata dicta sunt omnia; quo fit ut quasi otiosus securus-que lector tantum elocutioni vacet, in qua satisfacere difficilius est cum sola aestimatur.
urn:cts:latinLit:tlg0233.stoa001.latinlib:3.13.3#Atque utinam ordo saltem et transitus et figurae simul spectarentur! Nam invenire praeclare, enuntiare magnifice interdum etiam barbari solent, disponere apte, figurare varie nisi eruditis negatum est.
urn:cts:latinLit:tlg0233.stoa001.latinlib:3.13.4#Nec vero affectanda sunt semper elata et excelsa. Nam ut in pictura lumen non alia res magis quam umbra commendat, ita orationem tam summittere quam attollere decet.
urn:cts:latinLit:tlg0233.stoa001.latinlib:3.13.5#Sed quid ego haec doctissimo viro? Quin potius illud: adnota, quae putaveris corrigenda. Ita enim magis credam cetera tibi placere, si quaedam displicuisse cognovero. Vale.
urn:cts:latinLit:tlg0233.stoa001.latinlib:3.14.greeting#C. PLINIUS ACILIO SUO S<ALUTEM>
urn:cts:latinLit:tlg0233.stoa001.latinlib:3.14.1#Rem atrocem nec tantum epistula dignam Larcius Macedo vir praetorius a servis suis passus est, superbus alioqui dominus et saevus, et qui servisse patrem suum parum, immo nimium meminisset.
urn:cts:latinLit:tlg0233.stoa001.latinlib:3.14.2#Lavabatur in villa Formiana. Repente eum servi circumsistunt. Alius fauces invadit, alius os verberat, alius pectus et ventrem, atque etiam - foedum dictu - verenda contundit; et cum exanimem putarent, abiciunt in fervens pavimentum, ut experirentur an viveret. Ille sive quia non sentiebat, sive quia se non sentire simulabat, immobilis et extentus fidem peractae mortis implevit.
urn:cts:latinLit:tlg0233.stoa001.latinlib:3.14.3#Tum demum quasi aestu solutus effertur; excipiunt servi fideliores, concubinae cum ululatu et clamore concurrunt. Ita et vocibus excitatus et recreatus loci frigore sublatis oculis agitato-que corpore vivere se - et iam tutum erat - confitetur.
urn:cts:latinLit:tlg0233.stoa001.latinlib:3.14.4#Diffugiunt servi; quorum magna pars comprehensa est, ceteri requiruntur. Ipse paucis diebus aegre focilatus non sine ultionis solacio decessit ita vivus vindicatus, ut occisi solent.
urn:cts:latinLit:tlg0233.stoa001.latinlib:3.14.5#Vides quot periculis quot contumeliis quot ludibriis simus obnoxii; nec est quod quisquam possit esse securus, quia sit remissus et mitis; non enim iudicio domini sed scelere perimuntur.
urn:cts:latinLit:tlg0233.stoa001.latinlib:3.14.6#Verum haec hactenus. Quid praeterea novi? Quid? Nihil, alioqui subiungerem; nam et charta adhuc superest, et dies feriatus patitur plura contexi. Addam quod opportune de eodem Macedone succurrit. Cum in publico Romae lavaretur, notabilis atque etiam, ut exitus docuit, ominosa res accidit.
urn:cts:latinLit:tlg0233.stoa001.latinlib:3.14.7#Eques Romanus a servo eius, ut transitum daret, manu leviter admonitus convertit se nec servum, a quo erat tactus, sed ipsum Macedonem tam graviter palma percussit ut paene concideret.
urn:cts:latinLit:tlg0233.stoa001.latinlib:3.14.8#Ita balineum illi quasi per gradus quosdam primum contumeliae locus, deinde exitii fuit. Vale.
urn:cts:latinLit:tlg0233.stoa001.latinlib:3.15.greeting#C. PLINIUS SILIO PROCULO SUO S<ALUTEM>
urn:cts:latinLit:tlg0233.stoa001.latinlib:3.15.1#Petis ut libellos tuos in secessu legam examinem, an editione sint digni; adhibes preces, allegas exemplum: rogas enim, ut aliquid subsicivi temporis studiis meis subtraham, impertiam tuis, adicis M. Tullium mira benignitate poetarum ingenia fovisse.
urn:cts:latinLit:tlg0233.stoa001.latinlib:3.15.2#Sed ego nec rogandus sum nec hortandus; nam et poeticen ipsam religiosissime veneror et te valdissime diligo. Faciam ergo quod desideras tam diligenter quam libenter.
urn:cts:latinLit:tlg0233.stoa001.latinlib:3.15.3#Videor autem iam nunc posse rescribere esse opus pulchrum nec supprimendum, quantum aestimare licuit ex iis quae me praesente recitasti, si modo mihi non imposuit recitatio tua; legis enim suavissime et peritissime.
urn:cts:latinLit:tlg0233.stoa001.latinlib:3.15.4#Confido tamen me non sic auribus duci, ut omnes aculei iudicii mei illarum delenimentis refringantur: hebetentur fortasse et paulum retundantur, evelli quidem extorqueri-que non possunt.
urn:cts:latinLit:tlg0233.stoa001.latinlib:3.15.5#Igitur non temere iam nunc de universitate pronuntio, de partibus experiar legendo. Vale.
urn:cts:latinLit:tlg0233.stoa001.latinlib:3.16.greeting#C. PLINIUS NEPOTI SUO S<ALUTEM>
urn:cts:latinLit:tlg0233.stoa001.latinlib:3.16.1#Adnotasse videor facta dicta-que virorum feminarum-que alia clariora esse alia maiora. Confirmata est opinio mea hesterno Fanniae sermone. Neptis haec Arriae illius, quae marito et solacium mortis et exemplum fuit. Multa referebat aviae suae non minora hoc sed obscuriora; quae tibi existimo tam mirabilia legenti fore, quam mihi audienti fuerunt.
urn:cts:latinLit:tlg0233.stoa001.latinlib:3.16.3#Aegrotabat Caecina Paetus maritus eius, aegrotabat et filius, uterque mortifere, ut videbatur. Filius decessit eximia pulchritudine pari verecundia, et parentibus non minus ob alia carus quam quod filius erat. Huic illa ita funus paravit, ita duxit exsequias, ut ignoraret maritus; quin immo quotiens cubiculum eius intraret, vivere filium atque etiam commodiorem esse simulabat, ac persaepe interroganti, quid ageret puer, respondebat; 'Bene quievit, libenter cibum sumpsit.' Deinde, cum diu cohibitae lacrimae vincerent prorumperent-que, egrediebatur; tunc se dolori dabat; satiata siccis oculis composito vultu redibat, tamquam orbitatem foris reliquisset. Praeclarum quidem illud eiusdem, ferrum stringere, perfodere pectus, extrahere pugionem, porrigere marito, addere vocem immortalem ac paene divinam: 'Paete, non dolet.' Sed tamen ista facienti, ista dicenti, gloria et aeternitas ante oculos erant; quo maius est sine praemio aeternitatis, sine praemio gloriae, abdere lacrimas operire luctum, amisso-que filio matrem adhuc agere.
urn:cts:latinLit:tlg0233.stoa001.latinlib:3.16.7#Scribonianus arma in Illyrico contra Claudium moverat; fuerat Paetus in partibus, et occiso Scriboniano Romam trahebatur. Erat ascensurus navem; Arria milites orabat, ut simul imponeretur. 'Nempe enim' inquit 'daturi estis consulari viro servolos aliquos, quorum e manu cibum capiat, a quibus vestiatur, a quibus calcietur; omnia sola praestabo.' Non impetravit: conduxit piscatoriam nauculam, ingens-que navigium minimo secuta est. Eadem apud Claudium uxori Scriboniani, cum illa profiteretur indicium, 'Ego' inquit 'te audiam, cuius in gremio Scribonianus occisus est, et vivis?' Ex quo manifestum est ei consilium pulcherrimae mortis non subitum fuisse. Quin etiam, cum Thrasea gener eius deprecaretur, ne mori pergeret, inter-que alia dixisset: 'Vis ergo filiam tuam, si mihi pereundum fuerit, mori me-cum?', respondit: 'Si tam diu tanta-que concordia vixerit te-cum quam ego cum Paeto, volo.' Auxerat hoc responso curam suorum; attentius custodiebatur; sensit et 'Nihil agitis' inquit; 'potestis enim efficere ut male moriar, ut non moriar non potestis.' Dum haec dicit, exsiluit cathedra adverso-que parieti caput ingenti impetu impegit et corruit. Focilata 'Dixeram' inquit 'vobis inventuram me quamlibet duram ad mortem viam, si vos facilem negassetis.' Videnturne haec tibi maiora illo 'Paete, non dolet', ad quod per haec perventum est? cum interim illud quidem ingens fama, haec nulla circumfert. Unde colligitur, quod initio dixi, alia esse clariora alia maiora. Vale.
urn:cts:latinLit:tlg0233.stoa001.latinlib:3.17.greeting#C. PLINIUS IULIO SERVIANO SUO S<ALUTEM>
urn:cts:latinLit:tlg0233.stoa001.latinlib:3.17.1#Rectene omnia, quod iam pridem epistulae tuae cessant? An omnia recte, sed occupatus es tu? An tu non occupatus, sed occasio scribendi vel rara vel nulla?
urn:cts:latinLit:tlg0233.stoa001.latinlib:3.17.2#Exime hunc mihi scrupulum, cui par esse non possum, exime autem vel data opera tabellario misso. Ego viaticum, ego etiam praemium dabo, nuntiet modo quod opto.
urn:cts:latinLit:tlg0233.stoa001.latinlib:3.17.3#Ipse valeo, si valere est suspensum et anxium vivere, exspectantem in horas timentem-que pro capite amicissimo, quidquid accidere homini potest. Vale.
urn:cts:latinLit:tlg0233.stoa001.latinlib:3.18.greeting#C. PLINIUS VIBIO SEVERO SUO S<ALUTEM>
urn:cts:latinLit:tlg0233.stoa001.latinlib:3.18.1#Officium consulatus iniunxit mihi, ut rei publicae nomine principi gratias agerem. Quod ego in senatu cum ad rationem et loci et temporis ex more fecissem, bono civi convenientissimum credidi eadem illa spatiosius et uberius volumine amplecti,
urn:cts:latinLit:tlg0233.stoa001.latinlib:3.18.2#primum ut imperatori nostro virtutes suae veris laudibus commendarentur, deinde ut futuri principes non quasi a magistro sed tamen sub exemplo praemonerentur, qua potissimum via possent ad eandem gloriam niti.
urn:cts:latinLit:tlg0233.stoa001.latinlib:3.18.3#Nam praecipere qualis esse debeat princeps, pulchrum quidem sed onerosum ac prope superbum est; laudare vero optimum principem ac per hoc posteris velut e specula lumen quod sequantur ostendere, idem utilitatis habet arrogantiae nihil.
urn:cts:latinLit:tlg0233.stoa001.latinlib:3.18.4#Cepi autem non mediocrem voluptatem, quod hunc librum cum amicis recitare voluissem, non per codicillos, non per libellos, sed 'si commodum' et 'si valde vacaret' admoniti - numquam porro aut valde vacat Romae aut commodum est audire recitantem -, foedissimis insuper tempestatibus per biduum convenerunt, cumque modestia mea finem recitationi facere voluisset, ut adicerem tertium diem exegerunt.
urn:cts:latinLit:tlg0233.stoa001.latinlib:3.18.5#Mihi hunc honorem habitum putem an studiis? studiis malo, quae prope exstincta refoventur.
urn:cts:latinLit:tlg0233.stoa001.latinlib:3.18.6#At cui materiae hanc sedulitatem praestiterunt? nempe quam in senatu quoque, ubi perpeti necesse erat, gravari tamen vel puncto temporis solebamus, eandem nunc et qui recitare et qui audire triduo velint inveniuntur, non quia eloquentius quam prius, sed quia liberius ideo-que etiam libentius scribitur.
urn:cts:latinLit:tlg0233.stoa001.latinlib:3.18.7#Accedet ergo hoc quoque laudibus principis nostri, quod res antea tam invisa quam falsa, nunc ut vera ita amabilis facta est.
urn:cts:latinLit:tlg0233.stoa001.latinlib:3.18.8#Sed ego cum studium audientium tum iudicium mire probavi: animadverti enim severissima quae-que vel maxime satisfacere.
urn:cts:latinLit:tlg0233.stoa001.latinlib:3.18.9#Memini quidem me non multis recitasse quod omnibus scripsi, nihilo minus tamen, tamquam sit eadem omnium futura sententia, hac severitate aurium laetor, ac sicut olim theatra male musicos canere docuerunt, ita nunc in spem adducor posse fieri, ut eadem theatra bene canere musicos doceant.
urn:cts:latinLit:tlg0233.stoa001.latinlib:3.18.10#Omnes enim, qui placendi causa scribunt, qualia placere viderint scribent. Ac mihi quidem confido in hoc genere materiae laetioris stili constare rationem, cum ea potius quae pressius et astrictius, quam illa quae hilarius et quasi exsultantius scripsi, possint videri accersita et inducta. Non ideo tamen segnius precor, ut quando-que veniat dies - utinam-que iam venerit! -, quo austeris illis severis-que dulcia haec blanda-que vel iusta possessione decedant.
urn:cts:latinLit:tlg0233.stoa001.latinlib:3.18.11#Habes acta mea tridui; quibus cognitis volui tantum te voluptatis absentem et studiorum nomine et meo capere, quantum praesens percipere potuisses. Vale.
urn:cts:latinLit:tlg0233.stoa001.latinlib:3.19.greeting#C. PLINIUS CALVISIO RUFO SUO S<ALUTEM>
urn:cts:latinLit:tlg0233.stoa001.latinlib:3.19.1#Assumo te in consilium rei familiaris, ut soleo. Praedia agris meis vicina atque etiam inserta venalia sunt. In his me multa sollicitant, aliqua nec minora deterrent.
urn:cts:latinLit:tlg0233.stoa001.latinlib:3.19.2#Sollicitat primum ipsa pulchritudo iungendi; deinde, quod non minus utile quam voluptuosum, posse utraque eadem opera eodem viatico invisere, sub eodem procuratore ac paene isdem actoribus habere, unam villam colere et ornare, alteram tantum tueri.
urn:cts:latinLit:tlg0233.stoa001.latinlib:3.19.3#Inest huic computationi sumptus supellectilis, sumptus atriensium topiariorum fabrorum atque etiam venatorii instrumenti; quae plurimum refert unum in locum conferas an in diversa dispergas.
urn:cts:latinLit:tlg0233.stoa001.latinlib:3.19.4#Contra vereor ne sit incautum, rem tam magnam isdem tempestatibus isdem casibus subdere; tutius videtur incerta fortunae possessionum varietatibus experiri. Habet etiam multum iucunditatis soli caeli-que mutatio, ipsa-que illa peregrinatio inter sua.
urn:cts:latinLit:tlg0233.stoa001.latinlib:3.19.5#Iam, quod deliberationis nostrae caput est, agri sunt fertiles pingues aquosi; constant campis vineis silvis, quae materiam et ex ea reditum sicut modicum ita statum praestant.
urn:cts:latinLit:tlg0233.stoa001.latinlib:3.19.6#Sed haec felicitas terrae imbecillis cultoribus fatigatur. Nam possessor prior saepius vendidit pignora, et dum reliqua colonorum minuit ad tempus, vires in posterum exhausit, quarum defectione rursus reliqua creverunt.
urn:cts:latinLit:tlg0233.stoa001.latinlib:3.19.7#Sunt ergo instruendi, eo pluris quod frugi, mancipiis; nam nec ipse usquam vinctos habeo nec ibi quisquam. Superest ut scias quanti videantur posse emi. Sestertio triciens, non quia non aliquando quinquagiens fuerint, verum et hac penuria colonorum et communi temporis iniquitate ut reditus agrorum sic etiam pretium retro abiit.
urn:cts:latinLit:tlg0233.stoa001.latinlib:3.19.8#Quaeris an hoc ipsum triciens facile colligere possimus. Sum quidem prope totus in praediis, aliquid tamen fenero, nec molestum erit mutuari; accipiam a socru, cuius arca non secus ac mea utor.
urn:cts:latinLit:tlg0233.stoa001.latinlib:3.19.9#Proinde hoc te non moveat, si cetera non refragantur, quae velim quam diligentissime examines. Nam cum in omnibus rebus tum in disponendis facultatibus plurimum tibi et usus et providentiae superest. Vale.
urn:cts:latinLit:tlg0233.stoa001.latinlib:3.20.greeting#C. PLINIUS MAESIO MAXIMO SUO S<ALUTEM>
urn:cts:latinLit:tlg0233.stoa001.latinlib:3.20.1#Meministine te saepe legisse, quantas contentiones excitarit lex tabellaria, quantum-que ipsi latori vel gloriae vel reprehensionis attulerit?
urn:cts:latinLit:tlg0233.stoa001.latinlib:3.20.2#At nunc in senatu sine ulla dissensione hoc idem ut optimum placuit: omnes comitiorum die tabellas postulaverunt.
urn:cts:latinLit:tlg0233.stoa001.latinlib:3.20.3#Excesseramus sane manifestis illis apertis-que suffragiis licentiam contionum. Non tempus loquendi, non tacendi modestia, non denique sedendi dignitas custodiebatur.
urn:cts:latinLit:tlg0233.stoa001.latinlib:3.20.4#Magni undi-que dissoni-que clamores, procurrebant omnes cum suis candidatis, multa agmina in medio multi-que circuli et indecora confusio; adeo desciveramus a consuetudine parentum, apud quos omnia disposita moderata tranquilla maiestatem loci pudorem-que retinebant.
urn:cts:latinLit:tlg0233.stoa001.latinlib:3.20.5#Supersunt senes ex quibus audire soleo hunc ordinem comitiorum: citato nomine candidati silentium summum; dicebat ipse pro se; explicabat vitam suam, testes et laudatores dabat vel eum sub quo militaverat, vel eum cui quaestor fuerat, vel utrumque si poterat; addebat quosdam ex suffragatoribus; illi graviter et paucis loquebantur. Plus hoc quam preces proderat.
urn:cts:latinLit:tlg0233.stoa001.latinlib:3.20.6#Non numquam candidatus aut natales competitoris aut annos aut etiam mores arguebat. Audiebat senatus gravitate censoria. Ita saepius digni quam gratiosi praevalebant.
urn:cts:latinLit:tlg0233.stoa001.latinlib:3.20.7#Quae nunc immodico favore corrupta ad tacita suffragia quasi ad remedium decucurrerunt; quod interim plane remedium fuit - erat enim novum et subitum -,
urn:cts:latinLit:tlg0233.stoa001.latinlib:3.20.8#sed vereor ne procedente tempore ex ipso remedio vitia nascantur. Est enim periculum ne tacitis suffragiis impudentia irrepat. Nam quoto cuique eadem honestatis cura secreto quae palam?
urn:cts:latinLit:tlg0233.stoa001.latinlib:3.20.9#Multi famam, conscientiam pauci verentur. Sed nimis cito de futuris: interim beneficio tabellarum habebimus magistratus, qui maxime fieri debuerunt. Nam ut in reciperatoriis iudiciis, sic nos in his comitiis quasi repente apprehensi sinceri iudices fuimus.
urn:cts:latinLit:tlg0233.stoa001.latinlib:3.20.10#Haec tibi scripsi, primum ut aliquid novi scriberem, deinde ut non numquam de re publica loquerer, cuius materiae nobis quanto rarior quam veteribus occasio, tanto minus omittenda est.
urn:cts:latinLit:tlg0233.stoa001.latinlib:3.20.11#Et hercule quousque illa vulgaria? 'Quid agis? ecquid commode vales?' Habeant nostrae quoque litterae aliquid non humile nec sordidum, nec privatis rebus inclusum.
urn:cts:latinLit:tlg0233.stoa001.latinlib:3.20.12#Sunt quidem cuncta sub unius arbitrio, qui pro utilitate communi solus omnium curas labores-que suscepit; quidam tamen salubri temperamento ad nos quoque velut rivi ex illo benignissimo fonte decurrunt, quos et haurire ipsi et absentibus amicis quasi ministrare epistulis possumus. Vale.
urn:cts:latinLit:tlg0233.stoa001.latinlib:3.21.greeting#C. Plinius Cornelio Prisco suo s.
urn:cts:latinLit:tlg0233.stoa001.latinlib:3.21.1#Audio Valerium Martialem decessisse et moleste fero. Erat homo ingeniosus acutus acer, et qui plurimum in scribendo et salis haberet et fellis nec candoris minus.
urn:cts:latinLit:tlg0233.stoa001.latinlib:3.21.2#Prosecutus eram viatico secedentem; dederam hoc amicitiae, dederam etiam versiculis, quos de me composuit.
urn:cts:latinLit:tlg0233.stoa001.latinlib:3.21.3#Fuit moris antiqui eos, qui vel singulorum laudes vel urbium scripserant, aut honoribus aut pecunia honorare; nostris vero temporibus ut alia speciosa et egregia ita hoc in primis exolevit. Nam postquam desiimus facere laudanda, laudari quoque ineptum putamus.
urn:cts:latinLit:tlg0233.stoa001.latinlib:3.21.4#Quaeris, qui sint versiculi, quibus gratiam rettuli? Remitterem te ad ipsum volumen, nisi quosdam tenerem; tu, si placuerint hi, ceteros in libro requires.
urn:cts:latinLit:tlg0233.stoa001.latinlib:3.21.5#Alloquitur Musam, mandat, ut domum meam Esquiliis quaerat, adeat reverenter:
urn:cts:latinLit:tlg0233.stoa001.latinlib:3.21.|Sed#ne tempore non tuo disertam|pulses ebria ianuam videto;|totos dat tetricae dies Minervae,|dum centum studet auribus virorum|hoc, quod saecula posteri-que possint|Arpinis quoque comparare chartis.|Seras tutior ibis ad lucernas;|haec hora est tua, cum furit Lyaeus,|cum regnat rosa, cum madent capilli.|Tunc me vel rigidi legant Catones.|
urn:cts:latinLit:tlg0233.stoa001.latinlib:3.21.6#Meritone eum, qui haec de me scripsit, et tunc dimisi amicissime et nunc ut amicissimum defunctum esse doleo? Dedit enim mihi, quantum maximum potuit, daturus amplius, si potuisset. Tametsi, quid homini potest dari maius quam gloria et laus et aeternitas? At non erunt aeterna, quae scripsit; non erunt fortasse, ille tamen scripsit, tamquam essent futura. Vale.
urn:cts:latinLit:stoa0233.stoa001.latinlib:4.title#C. PLINII CAECILII SECUNDI EPISTULARVM LIBER QVARTUS
urn:cts:latinLit:tlg0233.stoa001.latinlib:4.1.greeting#C. PLINIUS <CALPURNIO> FABATO PROSOCERO SUO S<ALUTEM>
urn:cts:latinLit:tlg0233.stoa001.latinlib:4.1.1#Cupis post longum tempus neptem tuam me-que una videre. Gratum est utrique nostrum quod cupis, mutuo mehercule.
urn:cts:latinLit:tlg0233.stoa001.latinlib:4.1.2#Nam invicem nos incredibili quodam desiderio vestri tenemur, quod non ultra differemus. Atque adeo iam sarcinulas alligamus, festinaturi quantum itineris ratio permiserit.
urn:cts:latinLit:tlg0233.stoa001.latinlib:4.1.3#Erit una sed brevis mora: deflectemus in Tuscos, non ut agros rem-que familiarem oculis subiciamus - id enim postponi potest -, sed ut fungamur necessario officio.
urn:cts:latinLit:tlg0233.stoa001.latinlib:4.1.4#Oppidum est praediis nostris vicinum - nomen Tiferni Tiberini -, quod me paene adhuc puerum patronum cooptavit, tanto maiore studio quanto minore iudicio. Adventus meos celebrat, profectionibus angitur, honoribus gaudet.
urn:cts:latinLit:tlg0233.stoa001.latinlib:4.1.5#In hoc ego, ut referrem gratiam - nam vinci in amore turpissimum est -, templum pecunia mea exstruxi, cuius dedicationem, cum sit paratum, differre longius irreligiosum est.
urn:cts:latinLit:tlg0233.stoa001.latinlib:4.1.6#Erimus ergo ibi dedicationis die, quem epulo celebrare constitui. Subsistemus fortasse et se-quenti, sed tanto magis viam ipsam corripiemus.
urn:cts:latinLit:tlg0233.stoa001.latinlib:4.1.7#Contingat modo te filiam-que tuam fortes invenire! nam continget hilares, si nos incolumes receperitis. Vale.
urn:cts:latinLit:tlg0233.stoa001.latinlib:4.2.greeting#C. PLINIUS ATTIO CLEMENTI SUO S<ALUTEM>
urn:cts:latinLit:tlg0233.stoa001.latinlib:4.2.1#Regulus filium amisit, hoc uno malo indignus, quod nescio an malum putet. Erat puer acris ingenii sed ambigui, qui tamen posset recta sectari, si patrem non referret.
urn:cts:latinLit:tlg0233.stoa001.latinlib:4.2.2#Hunc Regulus emancipavit, ut heres matris exsisteret; mancipatum - ita vulgo ex moribus hominis loquebantur - foeda et insolita parentibus indulgentiae simulatione captabat. Incredibile, sed Regulum cogita.
urn:cts:latinLit:tlg0233.stoa001.latinlib:4.2.3#Amissum tamen luget insane. Habebat puer mannulos multos et iunctos et solutos, habebat canes maiores minores-que, habebat luscinias psittacos merulas: omnes Regulus circa rogum trucidavit.
urn:cts:latinLit:tlg0233.stoa001.latinlib:4.2.4#Nec dolor erat ille, sed ostentatio doloris. Convenitur ad eum mira celebritate. Cuncti detestantur oderunt, et quasi probent quasi diligant, cursant frequentant, ut-que breviter quod sentio enuntiem, in Regulo demerendo Regulum imitantur.
urn:cts:latinLit:tlg0233.stoa001.latinlib:4.2.5#Tenet se trans Tiberim in hortis, in quibus latissimum solum porticibus immensis, ripam statuis suis occupavit, ut est in summa avaritia sumptuosus, in summa infamia gloriosus.
urn:cts:latinLit:tlg0233.stoa001.latinlib:4.2.6#Vexat ergo civitatem insaluberrimo tempore et, quod vexat, solacium putat. Dicit se velle ducere uxorem, hoc quoque sicut alia perverse.
urn:cts:latinLit:tlg0233.stoa001.latinlib:4.2.7#Audies brevi nuptias lugentis nuptias senis; quorum alterum immaturum alterum serum est. Unde hoc augurer quaeris?
urn:cts:latinLit:tlg0233.stoa001.latinlib:4.2.8#Non quia affirmat ipse, quo mendacius nihil est, sed quia certum est Regulum esse facturum, quidquid fieri non oportet. Vale.
urn:cts:latinLit:tlg0233.stoa001.latinlib:4.3.greeting#C. PLINIUS ARRIO ANTONINO SUO S<ALUTEM>
urn:cts:latinLit:tlg0233.stoa001.latinlib:4.3.1#Quod semel atque iterum consul fuisti similis antiquis, quod proconsul Asiae qualis ante te qualis post te vix unus aut alter - non sinit enim me verecundia tua dicere nemo -, quod sanctitate quod auctoritate, aetate quoque princeps civitatis, est quidem venerabile et pulchrum; ego tamen te vel magis in remissionibus miror.
urn:cts:latinLit:tlg0233.stoa001.latinlib:4.3.2#Nam severitatem istam pari iucunditate condire, summae-que gravitati tantum comitatis adiungere, non minus difficile quam magnum est. Id tu cum incredibili quadam suavitate sermonum, tum vel praecipue stilo asse-queris.
urn:cts:latinLit:tlg0233.stoa001.latinlib:4.3.3#Nam et loquenti tibi illa Homerici senis mella profluere et, quae scribis, complere apes floribus et innectere videntur. Ita certe sum affectus ipse, cum Graeca epigrammata tua, cum mimiambos proxime legerem.
urn:cts:latinLit:tlg0233.stoa001.latinlib:4.3.4#Quantum ibi humanitatis venustatis, quam dulcia illa quam amantia quam arguta quam recta! Callimachum me vel Heroden, vel si quid his melius, tenere credebam; quorum tamen neuter utrumque aut absolvit aut attigit.
urn:cts:latinLit:tlg0233.stoa001.latinlib:4.3.5#Hominemne Romanum tam Graece loqui? Non medius fidius ipsas Athenas tam Atticas dixerim. Quid multa? Invideo Graecis quod illorum lingua scribere maluisti. Neque enim coniectura eget, quid sermone patrio exprimere possis, Cum hoc insiticio et inducto tam praeclara opera perfeceris. Vale.
urn:cts:latinLit:tlg0233.stoa001.latinlib:4.4.greeting#C. PLINIUS SOSIO SENECIONI SUO S<ALUTEM>
urn:cts:latinLit:tlg0233.stoa001.latinlib:4.4.1#Varisidium Nepotem valdissime diligo, virum industrium rectum disertum, quod apud me vel potentissimum est. Idem C. Calvisium, contubernalem meum amicum tuum, arta propinquitate complectitur; est enim filius sororis.
urn:cts:latinLit:tlg0233.stoa001.latinlib:4.4.2#Hunc rogo semestri tribunatu splendidiorem et sibi et avunculo suo facias. Obligabis me, obligabis Calvisium nostrum, obligabis ipsum, non minus idoneum debitorem quam nos putas.
urn:cts:latinLit:tlg0233.stoa001.latinlib:4.4.3#Multa beneficia in multos contulisti: ausim contendere nullum te melius, aeque bene unum aut alterum collocasse. Vale.
urn:cts:latinLit:tlg0233.stoa001.latinlib:4.5.greeting#C. PLINIUS IULIO SPARSO SUO S<ALUTEM>
urn:cts:latinLit:tlg0233.stoa001.latinlib:4.5.1#Aeschinen aiunt petentibus Rhodiis legisse orationem suam, deinde Demosthenis, summis utramque clamoribus.
urn:cts:latinLit:tlg0233.stoa001.latinlib:4.5.2#Quod tantorum virorum scriptis contigisse non miror, cum orationem meam proxime doctissimi homines hoc studio, hoc assensu, hoc etiam labore per biduum audierint, quamvis intentionem eorum nulla hinc et inde collatio, nullum quasi certamen accenderet.
urn:cts:latinLit:tlg0233.stoa001.latinlib:4.5.3#Nam Rhodii cum ipsis orationum virtutibus tum etiam comparationis aculeis excitabantur, nostra oratio sine aemulationis gratia probabatur. An merito, scies cum legeris librum, cuius amplitudo non sinit me longiore epistula praeloqui.
urn:cts:latinLit:tlg0233.stoa001.latinlib:4.5.4#Oportet enim nos in hac certe in qua possumus breves esse, quo sit excusatius quod librum ipsum, non tamen ultra causae amplitudinem, extendimus. Vale.
urn:cts:latinLit:tlg0233.stoa001.latinlib:4.6.greeting#C. PLINIUS IULIO NASONI SUO S<ALUTEM>
urn:cts:latinLit:tlg0233.stoa001.latinlib:4.6.1#Tusci grandine excussi, in regione Transpadana summa abundantia, sed par vilitas nuntiatur: solum mihi Laurentinum meum in reditu.
urn:cts:latinLit:tlg0233.stoa001.latinlib:4.6.2#Nihil quidem ibi possideo praeter tectum et hortum statim-que harenas, solum tamen mihi in reditu. Ibi enim plurimum scribo, nec agrum quem non habeo sed ipsum me studiis excolo; ac iam possum tibi ut aliis in locis horreum plenum, sic ibi scrinium ostendere.
urn:cts:latinLit:tlg0233.stoa001.latinlib:4.6.3#Igitur tu quoque, si certa et fructuosa praedia concupiscis, aliquid in hoc litore para. Vale.
urn:cts:latinLit:tlg0233.stoa001.latinlib:4.7.greeting#C. PLINIUS CATIO LEPIDO SUO S<ALUTEM>
urn:cts:latinLit:tlg0233.stoa001.latinlib:4.7.1#Saepe tibi dico inesse vim Regulo. Mirum est quam efficiat in quod incubuit. Placuit ei lugere filium: luget ut nemo. Placuit statuas eius et imagines quam plurimas facere: hoc omnibus officinis agit, illum coloribus illum cera illum aere illum argento illum auro ebore marmore effingit.
urn:cts:latinLit:tlg0233.stoa001.latinlib:4.7.2#Ipse vero nuper adhibito ingenti auditorio librum de vita eius recitavit; de vita pueri, recitavit tamen. Eundem in exemplaria mille transcriptum per totam Italiam provincias-que dimisit. Scripsit publice, ut a decurionibus eligeretur vocalissimus aliquis ex ipsis, qui legeret eum populo: factum est.
urn:cts:latinLit:tlg0233.stoa001.latinlib:4.7.3#Hanc ille vim, seu quo alio nomine vocanda est intentio quidquid velis optinendi, si ad potiora vertisset, quantum boni efficere potuisset! Quamquam minor vis bonis quam malis inest, ac sicut ἀμαθία μὲν θράσος, λογισμὸς δὲ ὄκνον φέρει, ita recta ingenia debilitat verecundia, perversa confirmat audacia.
urn:cts:latinLit:tlg0233.stoa001.latinlib:4.7.4#Exemplo est Regulus. Imbecillum latus, os confusum, haesitans lingua, tardissima inventio, memoria nulla, nihil denique praeter ingenium insanum, et tamen eo impudentia ipso-que illo furore pervenit, ut orator habeatur.
urn:cts:latinLit:tlg0233.stoa001.latinlib:4.7.5#Itaque Herennius Senecio mirifice Catonis illud de oratore in hunc e contrario vertit: 'Orator est vir malus dicendi imperitus.' Non mehercule Cato ipse tam bene verum oratorem quam hic Regulum expressit.
urn:cts:latinLit:tlg0233.stoa001.latinlib:4.7.6#Habesne quo tali epistulae parem gratiam referas? Habes, si scripseris num aliquis in municipio vestro ex sodalibus meis, num etiam ipse tu hunc luctuosum Reguli librum ut circulator in foro legeris, ἐπάρας scilicet, ut ait Demosthenes, τὴν φωνὴν καὶ γεγηθὼς καὶ λαρυγγίζων.
urn:cts:latinLit:tlg0233.stoa001.latinlib:4.7.7#Est enim tam ineptus ut risum magis possit exprimere quam gemitum: credas non de puero scriptum sed a puero. Vale.
urn:cts:latinLit:tlg0233.stoa001.latinlib:4.8.greeting#C. PLINIUS MATURO ARRIANO SUO S<ALUTEM>
urn:cts:latinLit:tlg0233.stoa001.latinlib:4.8.1#Gratularis mihi quod acceperim auguratum: iure, gratularis, primum quod gravissimi principis iudicium in minoribus etiam rebus consequi pulchrum est, deinde quod sacerdotium ipsum cum priscum et religiosum tum hoc quoque sacrum plane et insigne est, quod non adimitur viventi.
urn:cts:latinLit:tlg0233.stoa001.latinlib:4.8.2#Nam alia quamquam dignitate propemodum paria ut tribuuntur sic auferuntur; in hoc fortunae hactenus licet ut dari possit.
urn:cts:latinLit:tlg0233.stoa001.latinlib:4.8.3#Mihi vero illud etiam gratulatione dignum videtur, quod successi Iulio Frontino principi viro, qui me nominationis die per hos continuos annos inter sacerdotes nominabat, tamquam in locum suum cooptaret; quod nunc eventus ita comprobavit, ut non fortuitum videretur.
urn:cts:latinLit:tlg0233.stoa001.latinlib:4.8.4#Te quidem, ut scribis, ob hoc maxime delectat auguratus meus, quod M. Tullius augur fuit. Laetaris enim quod honoribus eius insistam, quem aemulari in studiis cupio.
urn:cts:latinLit:tlg0233.stoa001.latinlib:4.8.5#Sed utinam ut sacerdotium idem, ut consulatum multo etiam iuvenior quam ille sum consecutus, ita senex saltem ingenium eius aliqua ex parte assequi possim!
urn:cts:latinLit:tlg0233.stoa001.latinlib:4.8.6#Sed nimirum quae sunt in manu hominum et mihi et multis contigerunt; illud vero ut adipisci arduum sic etiam sperare nimium est, quod dari non nisi a dis potest. Vale.
urn:cts:latinLit:tlg0233.stoa001.latinlib:4.9.greeting#C. PLINIUS CORNELIO URSO SUO S<ALUTEM>
urn:cts:latinLit:tlg0233.stoa001.latinlib:4.9.1#Causam per hos dies dixit Iulius Bassus, homo laboriosus et adversis suis clarus. Accusatus est sub Vespasiano a privatis duobus; ad senatum remissus diu pependit, tandem absolutus vindicatus-que.
urn:cts:latinLit:tlg0233.stoa001.latinlib:4.9.2#Titum timuit ut Domitiani amicus, a Domitiano relegatus est; revocatus a Nerva sortitus-que Bithyniam rediit reus, accusatus non minus acriter quam fideliter defensus. Varias sententias habuit, plures tamen quasi mitiores.
urn:cts:latinLit:tlg0233.stoa001.latinlib:4.9.3#Egit contra eum Pomponius Rufus, vir paratus et vehemens; Rufo successit Theophanes, unus ex legatis, fax accusationis et origo.
urn:cts:latinLit:tlg0233.stoa001.latinlib:4.9.4#Respondi ego. Nam mihi Bassus iniunxerat, totius defensionis fundamenta iacerem, dicerem de ornamentis suis quae illi et ex generis claritate et ex periculis ipsis magna erant,
urn:cts:latinLit:tlg0233.stoa001.latinlib:4.9.5#dicerem de conspiratione delatorum quam in quaestu habebant, dicerem causas quibus factiosissimum quemque ut illum ipsum Theophanen offendisset. Eundem me volverat occurrere crimini quo maxime premebatur. In aliis enim quamvis auditu gravioribus non absolutionem modo verum etiam laudem merebatur;
urn:cts:latinLit:tlg0233.stoa001.latinlib:4.9.6#hoc illum onerabat quod homo simplex et incautus quaedam a provincialibus ut amicus acceperat - nam fuerat in eadem provincia quaestor -. Haec accusatores furta ac rapinas, ipse munera vocabat. Sed lex munera quoque accipi vetat.
urn:cts:latinLit:tlg0233.stoa001.latinlib:4.9.7#Hic ego quid agerem, quod iter defensionis ingrederer? Negarem? Verebar ne plane furtum videretur, quod confiteri timerem. Praeterea rem manifestam infitiari augentis erat crimen non diluentis, praesertim cum reus ipse nihil integrum advocatis reliquisset. Multis enim atque etiam principi dixerat, sola se munuscula dumtaxat natali suo aut Saturnalibus accepisse et pleris-que misisse.
urn:cts:latinLit:tlg0233.stoa001.latinlib:4.9.8#Veniam ergo peterem? Iugulassem reum, quem ita deliquisse concederem, ut servari nisi venia non posset. Tamquam recte factum tuerer? Non illi profuissem, sed ipse impudens exstitissem.
urn:cts:latinLit:tlg0233.stoa001.latinlib:4.9.9#In hac difficultate placuit medium quiddam tenere: videor tenuisse.
urn:cts:latinLit:tlg0233.stoa001.latinlib:4.9.Actionem#meam, ut proelia solet, nox diremit. Egeram horis tribus et dimidia, supererat sesquihora. Nam cum e lege accusator sex horas, novem reus accepisset, ita diviserat tempora reus inter me et eum qui dicturus post erat, ut ego quinque horis ille reliquis uteretur.
urn:cts:latinLit:tlg0233.stoa001.latinlib:4.9.10#Mihi successus actionis silentium finem-que suadebat; temerarium est enim secundis non esse contentum. Ad hoc verebar ne me corporis vires iterato labore desererent, quem difficilius est repetere quam iungere.
urn:cts:latinLit:tlg0233.stoa001.latinlib:4.9.11#Erat etiam periculum ne reliqua actio mea et frigus ut deposita et taedium ut resumpta pateretur. UT enim faces ignem assidua concussione custodiunt, dimissum aegerrime reparant, sic et dicentis calor et audientis intentio continuatione servatur, intercapedine et quasi remissione languescit.
urn:cts:latinLit:tlg0233.stoa001.latinlib:4.9.12#Sed Bassus multis precibus, paene etiam lacrimis obsecrabat, implerem meum tempus. Parui utilitatem-que eius praetuli meae. Bene cessit: inveni ita erectos animos senatus, ita recentes, ut priore actione incitati magis quam satiati viderentur.
urn:cts:latinLit:tlg0233.stoa001.latinlib:4.9.13#Successit mihi Lucceius Albinus, tam apte ut orationes nostrae varietatem duarum, contextum unius habuisse credantur.
urn:cts:latinLit:tlg0233.stoa001.latinlib:4.9.14#Respondit Herennius Pollio instanter et graviter, deinde Theophanes rursus. Fecit enim hoc quoque ut cetera impudentissime, quod post duos et consulares et disertos tempus sibi et quidem laxius vindicavit. Dixit in noctem atque etiam nocte illatis lucernis.
urn:cts:latinLit:tlg0233.stoa001.latinlib:4.9.15#Postero die egerunt pro Basso Homullus et Fronto mirifice; quartum diem probationes occuparunt.
urn:cts:latinLit:tlg0233.stoa001.latinlib:4.9.16#Censuit Baebius Macer consul designatus lege repetundarum Bassum teneri, Caepio Hispo salva dignitate iudices dandos; uterque recte.
urn:cts:latinLit:tlg0233.stoa001.latinlib:4.9.17#'Qui fieri potest' inquis, 'cum tam diversa censuerint?' Quia scilicet et Macro legem intuenti consentaneum fuit damnare eum qui contra legem munera acceperat, et Caepio cum putaret licere senatui - sicut licet - et mitigare leges et intendere, non sine ratione veniam dedit facto vetito quidem, non tamen inusitato.
urn:cts:latinLit:tlg0233.stoa001.latinlib:4.9.18#Praevaluit sententia Caepionis, quin immo consurgenti ei ad censendum acclamatum est, quod solet residentibus. Ex quo potes aestimare, quanto consensu sit exceptum, cum diceret, quod tam favorabile fuit cum dicturus videretur.
urn:cts:latinLit:tlg0233.stoa001.latinlib:4.9.19#Sunt tamen ut in senatu ita in civitate in duas partes hominum iudicia divisa. Nam quibus sententia Caepionis placuit, sententiam Macri ut rigidam duram-que reprehendunt; quibus Macri, illam alteram dissolutam atque etiam incongruentem vocant; negant enim congruens esse retinere in senatu, cui iudices dederis.
urn:cts:latinLit:tlg0233.stoa001.latinlib:4.9.20#Fuit et tertia sententia: Valerius Paulinus assensus Caepioni hoc amplius censuit, referendum de Theophane cum legationem renuntiasset. Arguebatur enim multa in accusatione fecisse, quae illa ipsa lege qua Bassum accusaverat tenerentur.
urn:cts:latinLit:tlg0233.stoa001.latinlib:4.9.21#Sed hanc sententiam consules, quamquam maximae parti senatus mire probabatur, non sunt persecuti.
urn:cts:latinLit:tlg0233.stoa001.latinlib:4.9.22#Paulinus tamen et iustitiae famam et constantiae tulit. Misso senatu Bassus magna hominum frequentia, magno clamore, magno gaudio exceptus est. Fecerat eum favorabilem renovata discriminum vetus fama, notum-que periculis nomen, et in procero corpore maesta et squalida senectus.
urn:cts:latinLit:tlg0233.stoa001.latinlib:4.9.23#Habebis hanc interim epistulam ut πρόδρομον, exspectabis orationem plenam onustam-que. Exspectabis diu; neque enim leviter et cursim, ut de re tanta retractanda est. Vale.
urn:cts:latinLit:tlg0233.stoa001.latinlib:4.10.greeting#C. PLINIUS STATIO SABINO SUO S<ALUTEM>
urn:cts:latinLit:tlg0233.stoa001.latinlib:4.10.1#Scribis mihi Sabinam, quae nos reliquit heredes, Modestum servum suum nusquam liberum esse iussisse, eidem tamen sic ascripsisse legatum: 'Modesto quem liberum esse iussi'.
urn:cts:latinLit:tlg0233.stoa001.latinlib:4.10.2#Quaeris quid sentiam. Contuli cum peritis iuris. Convenit inter omnes nec libertatem deberi quia non sit data, nec legatum quia servo suo dederit. Sed mihi manifestus error videtur, ideo-que puto nobis quasi scripserit Sabina faciendum, quod ipsa scripsisse se credidit.
urn:cts:latinLit:tlg0233.stoa001.latinlib:4.10.3#Confido accessurum te sententiae meae, cum religiosissime soleas custodire defunctorum voluntatem, quam bonis heredibus intellexisse pro iure est. Neque enim minus apud nos honestas quam apud alios necessitas valet.
urn:cts:latinLit:tlg0233.stoa001.latinlib:4.10.4#Moretur ergo in libertate sinentibus nobis, fruatur legato quasi omnia diligentissime caverit. Cavit enim, quae heredes bene elegit. Vale.
urn:cts:latinLit:tlg0233.stoa001.latinlib:4.11.greeting#C. PLINIUS CORNELIO MINICIANO SUO S<ALUTEM>
urn:cts:latinLit:tlg0233.stoa001.latinlib:4.11.1#Audistine Valerium Licinianum in Sicilia profiteri? nondum te puto audisse: est enim recens nuntius. Praetorius hic modo inter eloquentissimos causarum actores habebatur; nunc eo decidit, ut exsul de senatore, rhetor de oratore fieret.
urn:cts:latinLit:tlg0233.stoa001.latinlib:4.11.2#Itaque ipse in praefatione dixit dolenter et graviter: 'Quos tibi, Fortuna, ludos facis? facis enim ex senatoribus professores, ex professoribus senatores.' Cui sententiae tantum bilis, tantum amaritudinis inest, ut mihi videatur ideo professus ut hoc diceret.
urn:cts:latinLit:tlg0233.stoa001.latinlib:4.11.3#Idem cum Graeco pallio amictus intrasset - carent enim togae iure, quibus aqua et igni interdictum est -, postquam se composuit circumspexit-que habitum suum, 'Latine' inquit 'declamaturus sum.'
urn:cts:latinLit:tlg0233.stoa001.latinlib:4.11.4#Dices tristia et miseranda, dignum tamen illum qui haec ipsa studia incesti scelere macularit.
urn:cts:latinLit:tlg0233.stoa001.latinlib:4.11.5#Confessus est quidem incestum, sed incertum utrum quia verum erat, an quia graviora metuebat si negasset. Fremebat enim Domitianus aestuabat-que in ingenti invidia destitutus.
urn:cts:latinLit:tlg0233.stoa001.latinlib:4.11.6#Nam cum Corneliam Vestalium maximam defodere vivam concupisset, ut qui illustrari saeculum suum eiusmodi exemplis arbitraretur, pontificis maximi iure, seu potius immanitate tyranni licentia domini, reliquos pontifices non in Regiam sed in Albanam villam convocavit. Nec minore scelere quam quod ulcisci videbatur, absentem inauditam-que damnavit incesti, cum ipse fratris filiam incesto non polluisset solum verum etiam occidisset; nam vidua abortu periit.
urn:cts:latinLit:tlg0233.stoa001.latinlib:4.11.7#Missi statim pontifices qui defodiendam necandam-que curarent. Illa nunc ad Vestam, nunc ad ceteros deos manus tendens, multa sed hoc frequentissime clamitabat: 'Me Caesar incestam putat, qua sacra faciente vicit triumphavit!'
urn:cts:latinLit:tlg0233.stoa001.latinlib:4.11.8#Blandiens haec an irridens, ex fiducia sui an ex contemptu principis dixerit, dubium est. Dixit donec ad supplicium, nescio an innocens, certe tamquam innocens ducta est.
urn:cts:latinLit:tlg0233.stoa001.latinlib:4.11.9#Quin etiam cum in illud subterraneum demitteretur, haesisset-que descendenti stola, vertit se ac recollegit, cumque ei manum carnifex daret, aversata est et resiluit foedum-que contactum quasi plane a casto puro-que corpore novissima sanctitate reiecit omnibus-que numeris pudoris πολλὴν πρόνοιαν ἔσχεν εὐσχήμων πεσεῖν.
urn:cts:latinLit:tlg0233.stoa001.latinlib:4.11.10#Praeterea Celer eques Romanus, cui Cornelia obiciebatur, cum in comitio virgis caederetur, in hac voce perstiterat: 'Quid feci? nihil feci.'
urn:cts:latinLit:tlg0233.stoa001.latinlib:4.11.11#Ardebat ergo Domitianus et crudelitatis et iniquitatis infamia. Arripit Licinianum, quod in agris suis occultasset Corneliae libertam. Ille ab iis quibus erat curae praemonetur, si comitium et virgas pati nollet, ad confessionem confugeret quasi ad veniam. Fecit.
urn:cts:latinLit:tlg0233.stoa001.latinlib:4.11.12#Locutus est pro absente Herennius Senecio tale quiddam, quale est illud: κεῖται . . . πάτροκλος. Ait enim: 'Ex advocato nuntius factus sum; Licinianus recessit.'
urn:cts:latinLit:tlg0233.stoa001.latinlib:4.11.13#Gratum hoc Domitiano adeo quidem ut gaudio proderetur, diceret-que: 'Absolvit nos Licinianus.' Adiecit etiam non esse verecundiae eius instandum; ipsi vero permisit, si qua posset, ex rebus suis raperet, antequam bona publicarentur, exsilium-que molle velut praemium dedit.
urn:cts:latinLit:tlg0233.stoa001.latinlib:4.11.14#Ex quo tamen postea clementia divi Nervae translatus est in Siciliam, ubi nunc profitetur se-que de fortuna praefationibus vindicat.
urn:cts:latinLit:tlg0233.stoa001.latinlib:4.11.15#Vides quam obse-quenter paream tibi, qui non solum res urbanas verum etiam peregrinas tam sedulo scribo, ut altius repetam. Et sane putabam te, quia tunc afuisti, nihil aliud de Liciniano audisse quam relegatum ob incestum. Summam enim rerum nuntiat fama non ordinem.
urn:cts:latinLit:tlg0233.stoa001.latinlib:4.11.16#Mereor ut vicissim, quid in oppido tuo, quid in finitimis agatur - solent enim quaedam notabilia incidere - perscribas, denique quidquid voles dum modo non minus longa epistula nuntia. Ego non paginas tantum sed versus etiam syllabas-que numerabo. Vale.
urn:cts:latinLit:tlg0233.stoa001.latinlib:4.12.greeting#C. PLINIUS MATURO ARRIANO SUO S<ALUTEM>
urn:cts:latinLit:tlg0233.stoa001.latinlib:4.12.1#Amas Egnatium Marcellinum atque etiam mihi saepe commendas; amabis magis commendabis-que, si cognoveris eius recens factum.
urn:cts:latinLit:tlg0233.stoa001.latinlib:4.12.2#Cum in provinciam quaestor exisset, scribam-que qui sorte obtigerat ante legitimum salarii tempus amisisset, quod acceperat scribae daturus, intellexit et statuit subsidere apud se non oportere.
urn:cts:latinLit:tlg0233.stoa001.latinlib:4.12.3#Itaque reversus Caesarem, deinde Caesare auctore senatum consuluit, quid fieri de salario vellet. Parva quaestio sed tamen quaestio. Heredes scribae sibi, praefecti aerari populo vindicabant.
urn:cts:latinLit:tlg0233.stoa001.latinlib:4.12.4#Acta causa est; dixit heredum advocatus, deinde populi, uterque percommode. Caecilius Strabo aerario censuit inferendum, Baebius Macer heredibus dandum: obtinuit Strabo.
urn:cts:latinLit:tlg0233.stoa001.latinlib:4.12.5#Tu lauda Marcellinum, ut ego statim feci. Quamvis enim abunde sufficiat illi quod est et a principe et a senatu probatus, gaudebit tamen testimonio tuo.
urn:cts:latinLit:tlg0233.stoa001.latinlib:4.12.6#Omnes enim, qui gloria fama-que ducuntur, mirum in modum assensio et laus a minoribus etiam profecta delectat. Te vero Marcellinus ita veretur ut iudicio tuo plurimum tribuat.
urn:cts:latinLit:tlg0233.stoa001.latinlib:4.12.7#Accedit his quod, si cognoverit factum suum isto usque penetrasse, necesse est laudis suae spatio et cursu et peregrinatione laetetur. Etenim nescio quo pacto vel magis homines iuvat gloria lata quam magna. Vale.
urn:cts:latinLit:tlg0233.stoa001.latinlib:4.13.greeting#C. PLINIUS CORNELIO TACITO SUO S<ALUTEM>
urn:cts:latinLit:tlg0233.stoa001.latinlib:4.13.1#Salvum in urbem venisse gaudeo; venisti autem, si quando alias, nunc maxime mihi desideratus. Ipse pauculis adhuc diebus in Tusculano commorabor, ut opusculum quod est in manibus absolvam.
urn:cts:latinLit:tlg0233.stoa001.latinlib:4.13.2#Vereor enim ne, si hanc intentionem iam in fine laxavero, aegre resumam. Interim ne quid festinationi meae pereat, quod sum praesens petiturus, hac quasi praecursoria epistula rogo. Sed prius accipe causas rogandi, deinde ipsum quod peto.
urn:cts:latinLit:tlg0233.stoa001.latinlib:4.13.3#Proxime cum in patria mea fui, venit ad me salutandum municipis mei filius praetextatus. Huic ego 'Studes?' inquam. Respondit: 'Etiam.' 'Ubi?' 'Mediolani.' 'Cur non hic?' Et pater eius - erat enim una atque etiam ipse adduxerat puerum -: 'Quia nullos hic praeceptores habemus.'
urn:cts:latinLit:tlg0233.stoa001.latinlib:4.13.4#'Quare nullos? Nam vehementer intererat vestra, qui patres estis' - et opportune complures patres audiebant - 'liberos vestros hic potissimum discere. Ubi enim aut iucundius morarentur quam in patria aut pudicius continerentur quam sub oculis parentum aut minore sumptu quam domi?
urn:cts:latinLit:tlg0233.stoa001.latinlib:4.13.5#Quantulum est ergo collata pecunia conducere praeceptores, quodque nunc in habitationes, in viatica, in ea quae peregre emuntur - omnia autem peregre emuntur - impenditis, adicere mercedibus? Atque adeo ego, qui nondum liberos habeo, paratus sum pro re publica nostra, quasi pro filia vel parente, tertiam partem eius quod conferre vobis placebit dare.
urn:cts:latinLit:tlg0233.stoa001.latinlib:4.13.6#Totum etiam pollicerer, nisi timerem ne hoc munus meum quando-que ambitu corrumperetur, ut accidere multis in locis video, in quibus praeceptores publice conducuntur.
urn:cts:latinLit:tlg0233.stoa001.latinlib:4.13.7#Huic vitio occurri uno remedio potest, si parentibus solis ius conducendi relinquatur, isdem-que religio recte iudicandi necessitate collationis addatur.
urn:cts:latinLit:tlg0233.stoa001.latinlib:4.13.8#Nam qui fortasse de alieno neglegentes, certe de suo diligentes erunt dabunt-que operam, ne a me pecuniam non nisi dignus accipiat, si accepturus et ab ipsis erit.
urn:cts:latinLit:tlg0233.stoa001.latinlib:4.13.9#Proinde consentite conspirate maiorem-que animum ex meo sumite, qui cupio esse quam plurimum, quod debeam conferre. Nihil honestius praestare liberis vestris, nihil gratius patriae potestis. Educentur hic qui hic nascuntur, statim-que ab infantia natale solum amare frequentare consuescant. Atque utinam tam claros praeceptores inducatis, ut in finitimis oppidis studia hinc petantur, ut-que nunc liberi vestri aliena in loca ita mox alieni in hunc locum confluant!'
urn:cts:latinLit:tlg0233.stoa001.latinlib:4.13.10#Haec putavi altius et quasi a fonte repetenda, quo magis scires, quam gratum mihi foret si susciperes quod iniungo. Iniungo autem et pro rei magnitudine rogo, ut ex copia studiosorum, quae ad te ex admiratione ingenii tui convenit, circumspicias praeceptores, quos sollicitare possimus, sub ea tamen condicione ne cui fidem meam obstringam. Omnia enim libera parentibus servo: illi iudicent illi eligant, ego mihi curam tantum et impendium vindico.
urn:cts:latinLit:tlg0233.stoa001.latinlib:4.13.11#Proinde si quis fuerit repertus, qui ingenio suo fidat, eat illuc ea lege ut hinc nihil aliud certum quam fiduciam suam ferat. Vale.
urn:cts:latinLit:tlg0233.stoa001.latinlib:4.14.greeting#C. PLINIUS [DECIMO] PATERNO SUO S<ALUTEM>
urn:cts:latinLit:tlg0233.stoa001.latinlib:4.14.1#Tu fortasse orationem, ut soles, et flagitas et exspectas; at ego quasi ex aliqua peregrina delicata-que merce lusus meos tibi prodo.
urn:cts:latinLit:tlg0233.stoa001.latinlib:4.14.2#Accipies cum hac epistula hendecasyllabos nostros, quibus nos in vehiculo in balineo inter cenam oblectamus otium temporis.
urn:cts:latinLit:tlg0233.stoa001.latinlib:4.14.3#His iocamur ludimus amamus dolemus querimur irascimur, describimus aliquid modo pressius modo elatius, atque ipsa varietate temptamus efficere, ut alia aliis quaedam fortasse omnibus placeant.
urn:cts:latinLit:tlg0233.stoa001.latinlib:4.14.4#Ex quibus tamen si non nulla tibi petulantiora paulo videbuntur, erit eruditionis tuae cogitare summos illos et gravissimos viros qui talia scripserunt non modo lascivia rerum, sed ne verbis quidem nudis abstinuisse; quae nos refugimus, non quia severiores - unde enim? -, sed quia timidiores sumus.
urn:cts:latinLit:tlg0233.stoa001.latinlib:4.14.5#Scimus alioqui huius opusculi illam esse verissimam legem, quam Catullus expressit:|Nam castum esse decet pium poetam|ipsum, versiculos nihil necesse est,|qui tunc denique habent salem et leporem|si sunt molliculi et parum pudici.
urn:cts:latinLit:tlg0233.stoa001.latinlib:4.14.6#Ego quanti faciam iudicium tuum, vel ex hoc potes aestimare, quod malui omnia a te pensitari quam electa laudari. Et sane quae sunt commodissima desinunt videri, cum paria esse coeperunt.
urn:cts:latinLit:tlg0233.stoa001.latinlib:4.14.7#Praeterea sapiens subtilis-que lector debet non diversis conferre diversa, sed singula expendere, nec deterius alio putare quod est in suo genere perfectum.
urn:cts:latinLit:tlg0233.stoa001.latinlib:4.14.8#Sed quid ego plura? Nam longa praefatione vel excusare vel commendare ineptias ineptissimum est. Unum illud praedicendum videtur, cogitare me has meas nugas ita inscribere 'hendecasyllabi', qui titulus sola metri lege constringitur.
urn:cts:latinLit:tlg0233.stoa001.latinlib:4.14.9#Proinde, sive epigrammata sive idyllia sive eclogas sive, ut multi, poematia seu quod aliud vocare malueris, licebit voces; ego tantum hendecasyllabos praesto.
urn:cts:latinLit:tlg0233.stoa001.latinlib:4.14.10#A simplicitate tua peto, quod de libello meo dicturus es alii, mihi dicas; neque est difficile quod postulo. Nam si hoc opusculum nostrum aut potissimum esset aut solum, fortasse posset durum videri dicere: 'Quaere quod agas'; molle et humanum est: 'Habes quod agas.' Vale.
urn:cts:latinLit:tlg0233.stoa001.latinlib:4.15.greeting#C. PLINIUS MINICIO FUNDANO SUO S<ALUTEM>
urn:cts:latinLit:tlg0233.stoa001.latinlib:4.15.1#Si quid omnino, hoc certe iudicio facio, quod Asinium Rufum singulariter amo. Est homo eximius et bonorum amantissimus. Cur enim non me quoque inter bonos numerem? Idem Cornelium Tacitum - scis quem virum - arta familiaritate complexus est.
urn:cts:latinLit:tlg0233.stoa001.latinlib:4.15.2#Proinde si utrumque nostrum probas, de Rufo quoque necesse est idem sentias, cum sit ad conectendas amicitias vel tenacissimum vinculum morum similitudo.
urn:cts:latinLit:tlg0233.stoa001.latinlib:4.15.3#Sunt ei liberi plures. Nam in hoc quoque functus est optimi civis officio, quod fecunditate uxoris large frui voluit, eo saeculo quo pleris-que etiam singulos filios orbitatis praemia graves faciunt. Quibus ille despectis, avi quoque nomen assumpsit. Est enim avus, et quidem ex Saturio Firmo, quem diliges ut ego si ut ego propius inspexeris.
urn:cts:latinLit:tlg0233.stoa001.latinlib:4.15.4#Haec eo pertinent, ut scias quam copiosam, quam numerosam domum uno beneficio sis obligaturus; ad quod petendum voto primum, deinde bono quodam omine adducimur.
urn:cts:latinLit:tlg0233.stoa001.latinlib:4.15.5#Optamus enim tibi ominamur-que in proximum annum consulatum: ita nos virtutes tuae, ita iudicia principis augurari volunt.
urn:cts:latinLit:tlg0233.stoa001.latinlib:4.15.6#Concurrit autem ut sit eodem anno quaestor maximus ex liberis Rufi, Asinius Bassus, iuvenis - nescio an dicam, quod me pater et sentire et dicere cupit, adulescentis verecundia vetat - ipso patre melior.
urn:cts:latinLit:tlg0233.stoa001.latinlib:4.15.7#Difficile est ut mihi de absente credas - quamquam credere soles omnia -, tantum in illo industriae probitatis eruditionis ingenii studii memoriae denique esse, quantum expertus invenies.
urn:cts:latinLit:tlg0233.stoa001.latinlib:4.15.8#Vellem tam ferax saeculum bonis artibus haberemus, ut aliquos Basso praeferre deberes: tum ego te primus hortarer monerem-que, circumferres oculos ac diu pensitares, quem potissimum eligeres.
urn:cts:latinLit:tlg0233.stoa001.latinlib:4.15.9#Nunc vero - sed nihil volo de amico meo arrogantius dicere; hoc solum dico, dignum esse iuvenem quem more maiorum in filii locum assumas. Debent autem sapientes viri, ut tu, tales quasi liberos a re publica accipere, quales a natura solemus optare.
urn:cts:latinLit:tlg0233.stoa001.latinlib:4.15.10#Decorus erit tibi consuli quaestor patre praetorio, propinquis consularibus, quibus iudicio ipsorum, quamquam asulescentulus adhuc, iam tamen invicem ornamento est.
urn:cts:latinLit:tlg0233.stoa001.latinlib:4.15.11#Proinde indulge precibus meis, obse-quere consilio, et ante omnia si festinare videor ignosce, primum quia votis suis amor plerum-que praecurrit; deinde quod in ea civitate, in qua omnia quasi ab occupantibus aguntur, quae legitimum tempus exspectant, non matura sed sera sunt; in summa quod rerum, quas assequi cupias, praesumptio ipsa iucunda est.
urn:cts:latinLit:tlg0233.stoa001.latinlib:4.15.12#Revereatur iam te Bassus ut consulem, tu dilige illum ut quaestorem, nos denique utriusque vestrum amantissimi laetitia duplici perfruamur.
urn:cts:latinLit:tlg0233.stoa001.latinlib:4.15.13#Etenim cum sic te, sic Bassum diligamus, ut et illum cuiuscumque et tuum quemcum-que quaestorem in petendis honoribus omni ope labore gratia simus iuvaturi, perquam iucundum nobis erit, si in eundem iuvenem studium nostrum et amicitiae meae et consulatus tui ratio contulerit, si denique precibus meis tu potissimum adiutor accesseris, cuius et suffragio senatus libentissime indulgeat et testimonio plurimum credat. Vale.
urn:cts:latinLit:tlg0233.stoa001.latinlib:4.16.greeting#C. PLINIUS VALERIO PAULINO SUO S<ALUTEM>
urn:cts:latinLit:tlg0233.stoa001.latinlib:4.16.1#Gaude meo, gaude tuo, gaude etiam publico nomine: adhuc honor studiis durat. Proxime cum dicturus apud centumviros essem, adeundi mihi locus nisi a tribunali, nisi per ipsos iudices non fuit; tanta stipatione cetera tenebantur.
urn:cts:latinLit:tlg0233.stoa001.latinlib:4.16.2#Ad hoc quidam ornatus adulescens scissis tunicis, ut in frequentia solet fieri, sola velatus toga perstitit et quidem horis septem.
urn:cts:latinLit:tlg0233.stoa001.latinlib:4.16.3#Nam tam diu dixi magno cum labore, maiore cum fructu. Studeamus ergo nec desidiae nostrae praetendamus alienam. Sunt qui audiant, sunt qui legant, nos modo dignum aliquid auribus dignum chartis elaboremus. Vale.
urn:cts:latinLit:tlg0233.stoa001.latinlib:4.17.greeting#C. PLINIUS CLUSINIO GALLO SUO S<ALUTEM>
urn:cts:latinLit:tlg0233.stoa001.latinlib:4.17.1#Et admones et rogas, ut suscipiam causam Corelliae absentis contra C. Caecilium consulem designatum. Quod admones, gratias ago; quod rogas, queror. Admoneri enim debeo ut sciam, rogari non debeo ut faciam, quod mihi non facere turpissimum est.
urn:cts:latinLit:tlg0233.stoa001.latinlib:4.17.2#An ego tueri Corelli filiam dubitem? Est quidem mihi cum isto, contra quem me advocas, non plane familiaris sed tamen amicitia.
urn:cts:latinLit:tlg0233.stoa001.latinlib:4.17.3#Accedit huc dignitas hominis atque hic ipse cui destinatus est honor, cuius nobis hoc maior agenda reverentia est, quod iam illo functi sumus. Naturale est enim ut ea, quae quis adeptus est ipse, quam amplissima existimari velit.
urn:cts:latinLit:tlg0233.stoa001.latinlib:4.17.4#Sed mihi cogitanti adfuturum me Corelli filiae omnia ista frigida et inania videntur. Obversatur oculis ille vir quo neminem aetas nostra graviorem sanctiorem subtiliorem tulit, quem ego cum ex admiratione diligere coepissem, quod evenire contra solet, magis admiratus sum postquam penitus inspexi.
urn:cts:latinLit:tlg0233.stoa001.latinlib:4.17.5#Inspexi enim penitus: nihil a me ille secretum, non ioculare non serium, non triste non laetum.
urn:cts:latinLit:tlg0233.stoa001.latinlib:4.17.6#Adulescentulus eram, et iam mihi ab illo honor atque etiam - audebo dicere - reverentia ut aequali habebatur. Ille meus in petendis honoribus suffragator et testis, ille in incohandis deductor et comes, ille in gerendis consiliator et rector, ille denique in omnibus officiis nostris, quamquam et imbecillus et senior, quasi iuvenis et validus conspiciebatur.
urn:cts:latinLit:tlg0233.stoa001.latinlib:4.17.7#Quantum ille famae meae domi in publico, quantum etiam apud principem astruxit!
urn:cts:latinLit:tlg0233.stoa001.latinlib:4.17.8#Nam cum forte de bonis iuvenibus apud Nervam imperatorem sermo incidisset, et pleri-que me laudibus ferrent, paulisper se intra silentium tenuit, quod illi plurimum auctoritatis addebat; deinde gravitate quam noras: 'Necesse est' inquit 'parcius laudem Secundum, quia nihil nisi ex consilio meo facit.'
urn:cts:latinLit:tlg0233.stoa001.latinlib:4.17.9#Qua voce tribuit mihi quantum petere voto immodicum erat, nihil me facere non sapientissime, cum omnia ex consilio sapientissimi viri facerem. Quin etiam moriens filiae suae - ipsa solet praedicare -: 'Multos quidem amicos tibi ut longiore vita paravi, praecipuos tamen Secundum et Cornutum.
urn:cts:latinLit:tlg0233.stoa001.latinlib:4.17.10#Quod cum recordor, intellego mihi laborandum, ne qua parte videar hanc de me fiduciam providentissimi viri destituisse.
urn:cts:latinLit:tlg0233.stoa001.latinlib:4.17.11#Quare ego vero Corelliae adero promptissime nec subire offensas recusabo; quamquam non solum veniam me verum etiam laudem apud istum ipsum, a quo - ut ais - nova lis fortasse ut feminae intenditur, arbitror consecuturum, si haec eadem in actione, latius scilicet et uberius quam epistularum angustiae sinunt, vel in excusationem vel etiam commendationem meam dixero. Vale.
urn:cts:latinLit:tlg0233.stoa001.latinlib:4.18.greeting#C. PLINIUS ARRIO ANTONINO SUO S<ALUTEM>
urn:cts:latinLit:tlg0233.stoa001.latinlib:4.18.1#Quemadmodum magis approbare tibi possum, quanto opere mirer epigrammata tua Graeca, quam quod quaedam Latine aemulari et exprimere temptavi? in deterius tamen. Accidit hoc primum imbecillitate ingenii mei, deinde inopia ac potius, ut Lucretius ait, egestate patrii sermonis.
urn:cts:latinLit:tlg0233.stoa001.latinlib:4.18.2#Quodsi haec, quae sunt et Latina et mea, habere tibi aliquid venustatis videbuntur, quantum putas inesse iis gratiae, quae et a te et Graece proferuntur! Vale.
urn:cts:latinLit:tlg0233.stoa001.latinlib:4.19.greeting#C. PLINIUS CALPURNIAE HISPULLAE SUAE S<ALUTEM>
urn:cts:latinLit:tlg0233.stoa001.latinlib:4.19.1#Cum sis pietatis exemplum, fratrem-que optimum et amantissimum tui pari caritate dilexeris, filiam-que eius ut tuam diligas, nec tantum amitae ei affectum verum etiam patris amissi repraesentes, non dubito maximo tibi gaudio fore cum cognoveris dignam patre dignam te dignam avo evadere.
urn:cts:latinLit:tlg0233.stoa001.latinlib:4.19.2#Summum est acumen summa frugalitas; amat me, quod castitatis indicium est. Accedit his studium litterarum, quod ex mei caritate concepit. Meos libellos habet lectitat ediscit etiam.
urn:cts:latinLit:tlg0233.stoa001.latinlib:4.19.3#Qua illa sollicitudine cum videor acturus, quanto cum egi gaudio afficitur! Disponit qui nuntient sibi quem assensum quos clamores excitarim, quem eventum iudicii tulerim. Eadem, si quando recito, in proximo discreta velo sedet, laudes-que nostras avidissimis auribus excipit.
urn:cts:latinLit:tlg0233.stoa001.latinlib:4.19.4#Versus quidem meos cantat etiam format-que cithara non artifice aliquo docente, sed amore qui magister est optimus.
urn:cts:latinLit:tlg0233.stoa001.latinlib:4.19.5#His ex causis in spem certissimam adducor, perpetuam nobis maiorem-que in dies futuram esse concordiam. Non enim aetatem meam aut corpus, quae paulatim occidunt ac senescunt, sed gloriam diligit.
urn:cts:latinLit:tlg0233.stoa001.latinlib:4.19.6#Nec aliud decet tuis manibus educatam, tuis praeceptis institutam, quae nihil in contubernio tuo viderit, nisi sanctum honestum-que, quae denique amare me ex tua praedicatione consueverit.
urn:cts:latinLit:tlg0233.stoa001.latinlib:4.19.7#Nam cum matrem meam parentis loco vererere, me a pueritia statim formare laudare, talem-que qualis nunc uxori meae videor, ominari solebas.
urn:cts:latinLit:tlg0233.stoa001.latinlib:4.19.8#Certatim ergo tibi gratias agimus, ego quod illam mihi, illa quod me sibi dederis, quasi invicem elegeris. Vale.
urn:cts:latinLit:tlg0233.stoa001.latinlib:4.20.greeting#C. PLINIUS NOVIO MAXIMO SUO S<ALUTEM>
urn:cts:latinLit:tlg0233.stoa001.latinlib:4.20.1#Quid senserim de singulis tuis libris, notum tibi ut quemque perlegeram feci; accipe nunc quid de universis generaliter iudicem.
urn:cts:latinLit:tlg0233.stoa001.latinlib:4.20.2#Est opus pulchrum validum acre sublime, varium elegans purum figuratum, spatiosum etiam et cum magna tua laude diffusum, in quo tu ingenii simul doloris-que velis latissime vectus es; et horum utrumque invicem adiumento fuit.
urn:cts:latinLit:tlg0233.stoa001.latinlib:4.20.3#Nam dolori sublimitatem et magnificentiam ingenium, ingenio vim et amaritudinem dolor addidit. Vale.
urn:cts:latinLit:tlg0233.stoa001.latinlib:4.21.greeting#C. PLINIUS VELIO CERIALI SUO S<ALUTEM>
urn:cts:latinLit:tlg0233.stoa001.latinlib:4.21.1#Tristem et acerbum casum Helvidiarum sororum! Utraque a partu, utraque filiam enixa decessit.
urn:cts:latinLit:tlg0233.stoa001.latinlib:4.21.2#Afficior dolore, nec tamen supra modum doleo: ita mihi luctuosum videtur, quod puellas honestissimas in flore primo fecunditas abstulit. Angor infantium sorte, quae sunt parentibus statim et dum nascuntur orbatae, angor optimorum maritorum, angor etiam meo nomine.
urn:cts:latinLit:tlg0233.stoa001.latinlib:4.21.3#Nam patrem illarum defunctum quoque perseverantissime diligo, ut actione mea libris-que testatum est; cui nunc unus ex tribus liberis superest, domum-que pluribus adminiculis paulo ante fundatam desolatus fulcit ac sustinet.
urn:cts:latinLit:tlg0233.stoa001.latinlib:4.21.4#Magno tamen fomento dolor meus acquiescit, si hunc saltem fortem et incolumem, parem-que illi patri illi avo fortuna servaverit. Cuius ego pro salute pro moribus, hoc sum magis anxius quod unicus factus est.
urn:cts:latinLit:tlg0233.stoa001.latinlib:4.21.5#Nosti in amore mollitiam animi mei, nosti metus; quo minus te mirari oportebit, quod plurimum timeam, de quo plurimum spero. Vale.
urn:cts:latinLit:tlg0233.stoa001.latinlib:4.22.greeting#C. PLINIUS SEMPRONIO RUFO SUO S<ALUTEM>
urn:cts:latinLit:tlg0233.stoa001.latinlib:4.22.1#Interfui principis optimi cognitioni in consilium assumptus. Gymnicus agon apud Viennenses ex cuiusdam testamento celebratur. Hunc Trebonius Rufinus, vir egregius nobis-que amicus, in duumviratu tollendum abolendum-que curavit.
urn:cts:latinLit:tlg0233.stoa001.latinlib:4.22.2#Negabatur ex auctoritate publica fecisse. Egit ipse causam non minus feliciter quam diserte. Commendabat actionem, quod tamquam homo Romanus et bonus civis in negotio suo mature et graviter loquebatur.
urn:cts:latinLit:tlg0233.stoa001.latinlib:4.22.3#Cum sententiae perrogarentur, dixit Iunius Mauricus, quo viro nihil firmius nihil verius, non esse restituendum Viennensibus agona; adiecit 'Vellem etiam Romae tolli posset.'
urn:cts:latinLit:tlg0233.stoa001.latinlib:4.22.4#Constanter, inquis, et fortiter; quidni? sed hoc a Maurico novum non est. Idem apud imperatorem Nervam non minus fortiter. Cenabat Nerva cum paucis; Veiento proximus atque etiam in sinu recumbebat: dixi omnia cum hominem nominavi.
urn:cts:latinLit:tlg0233.stoa001.latinlib:4.22.5#Incidit sermo de Catullo Messalino, qui luminibus orbatus ingenio saevo mala caecitatis addiderat: non verebatur, non erubescebat, non miserebatur; quo saepius a Domitiano non secus ac tela, quae et ipsa caeca et improvida feruntur, in optimum quemque contorquebatur.
urn:cts:latinLit:tlg0233.stoa001.latinlib:4.22.6#De huius nequitia sanguinariis-que sententiis in commune omnes super cenam loquebantur, cum ipse imperator: 'Quid putamus passurum fuisse si viveret?' Et Mauricus: 'Nobiscum cenaret.'
urn:cts:latinLit:tlg0233.stoa001.latinlib:4.22.7#Longius abii, libens tamen. Placuit agona tolli, qui mores Viennensium infecerat, ut noster hic omnium. Nam Viennensium vitia intra ipsos residunt, nostra late vagantur, ut-que in corporibus sic in imperio gravissimus est morbus, qui a capite diffunditur. Vale.
urn:cts:latinLit:tlg0233.stoa001.latinlib:4.23.greeting#C. PLINIUS POMPONIO BASSO SUO S<ALUTEM>
urn:cts:latinLit:tlg0233.stoa001.latinlib:4.23.1#Magnam cepi voluptatem, cum ex communibus amicis cognovi te, ut sapientia tua dignum est, et disponere otium et ferre, habitare amoenissime, et nunc terra nunc mari corpus agitare, multum disputare, multum audire multum lectitare, cumque plurimum scias, cotidie tamen aliquid addiscere.
urn:cts:latinLit:tlg0233.stoa001.latinlib:4.23.2#Ita senescere oportet virum, qui magistratus amplissimos gesserit, exercitus rexerit, totum-que se rei publicae quam diu decebat obtulerit.
urn:cts:latinLit:tlg0233.stoa001.latinlib:4.23.3#Nam et prima vitae tempora et media patriae, extrema nobis impertire debemus, ut ipsae leges monent, quae maiorem annis otio reddunt.
urn:cts:latinLit:tlg0233.stoa001.latinlib:4.23.4#Quando mihi licebit, quando per aetatem honestum erit imitari istud pulcherrimae quietis exemplum? quando secessus mei non desidiae nomen sed tranquillitatis accipient? Vale.
urn:cts:latinLit:tlg0233.stoa001.latinlib:4.24.greeting#C. PLINIUS FABIO VALENTI SUO S<ALUTEM>
urn:cts:latinLit:tlg0233.stoa001.latinlib:4.24.1#Proxime cum apud centumviros in quadruplici iudicio dixissem, subiit recordatio egisse me iuvenem aeque in quadruplici.
urn:cts:latinLit:tlg0233.stoa001.latinlib:4.24.2#Processit animus ut solet longius: coepi reputare quos in hoc iudicio, quos in illo socios laboris habuissem. Solus eram qui in utroque dixissem: tantas conversiones aut fragilitas mortalitatis aut fortunae mobilitas facit.
urn:cts:latinLit:tlg0233.stoa001.latinlib:4.24.3#Quidam ex iis qui tunc egerant decesserunt, exsulant alii; huic aetas et valetudo silentium suasit, hic sponte beatissimo otio fruitur; alius exercitum regit, illum civilibus officiis principis amicitia exemit.
urn:cts:latinLit:tlg0233.stoa001.latinlib:4.24.4#Circa nos ipsos quam multa mutata sunt! Studiis processimus, studiis periclitati sumus, rursus-que processimus:
urn:cts:latinLit:tlg0233.stoa001.latinlib:4.24.5#profuerunt nobis bonorum amicitiae, bonorum obfuerunt iterum-que prosunt. Si computes annos, exiguum tempus, si vices rerum, aevum putes;
urn:cts:latinLit:tlg0233.stoa001.latinlib:4.24.6#quod potest esse documento nihil desperare, nulli rei fidere, cum videamus tot varietates tam volubili orbe circumagi.
urn:cts:latinLit:tlg0233.stoa001.latinlib:4.24.7#Mihi autem familiare est omnes cogitationes meas te-cum communicare, isdem-que te vel praeceptis vel exemplis monere, quibus ipse me moneo; quae ratio huius epistulae fuit. Vale.
urn:cts:latinLit:tlg0233.stoa001.latinlib:4.25.greeting#C. PLINIUS MAESIO MAXIMO SUO S<ALUTEM>
urn:cts:latinLit:tlg0233.stoa001.latinlib:4.25.1#Scripseram tibi verendum esse, ne ex tacitis suffragiis vitium aliquod exsisteret. Factum est. Proximis comitiis in quibusdam tabellis multa iocularia atque etiam foeda dictu, in una vero pro candidatorum nominibus suffragatorum nomina inventa sunt.
urn:cts:latinLit:tlg0233.stoa001.latinlib:4.25.2#Excanduit senatus magno-que clamore ei qui scripsisset iratum principem est comprecatus. Ille tamen fefellit et latuit, fortasse etiam inter indignantes fuit.
urn:cts:latinLit:tlg0233.stoa001.latinlib:4.25.3#Quid hunc putamus domi facere, qui in tanta re tam serio tempore tam scurriliter ludat, qui denique omnino in senatu dicax et urbanus et bellus est?
urn:cts:latinLit:tlg0233.stoa001.latinlib:4.25.4#Tantum licentiae pravis ingeniis adicit illa fiducia: 'quis enim sciet?' Poposcit tabellas, stilum accepit, demisit caput, neminem veretur, se contemnit.
urn:cts:latinLit:tlg0233.stoa001.latinlib:4.25.5#Inde ista ludibria scaena et pulpito digna. Quo te vertas? quae remedia conquiras? Ubique vitia remediis fortiora. Ἀλλὰ ταῦτα τῷ ὑπὲρ ἡμᾶς μελήσει, cui multum cotidie vigiliarum, multum laboris adicit haec nostra iners et tamen effrenata petulantia. Vale.
urn:cts:latinLit:tlg0233.stoa001.latinlib:4.26.greeting#C. PLINIUS MAECILIO NEPOTI SUO S<ALUTEM>
urn:cts:latinLit:tlg0233.stoa001.latinlib:4.26.1#Petis ut libellos meos, quos studiosissime comparasti, recognoscendos emendandos-que curem. Faciam. Quid enim suscipere libentius debeo, te praesertim exigente?
urn:cts:latinLit:tlg0233.stoa001.latinlib:4.26.2#Nam cum vir gravissimus doctissimus disertissimus, super haec occupatissimus, maximae provinciae praefuturus, tanti putes scripta nostra circumferre te-cum, quanto opere mihi providendum est, ne te haec pars sarcinarum tamquam supervacua offendat!
urn:cts:latinLit:tlg0233.stoa001.latinlib:4.26.3#Adnitar ergo, primum ut comites istos quam commodissimos habeas, deinde ut reversus invenias, quos istis addere velis. Neque enim mediocriter me ad nova opera tu lector hortaris. Vale.
urn:cts:latinLit:tlg0233.stoa001.latinlib:4.27.greeting#C. PLINIUS POMPEIO FALCONI SUO S<ALUTEM>
urn:cts:latinLit:tlg0233.stoa001.latinlib:4.27.1#Tertius dies est quod audivi recitantem Sentium Augurinum cum summa mea voluptate, immo etiam admiratione. Poematia appellat. Multa tenuiter multa sublimiter, multa venuste multa tenere, multa dulciter multa cum bile.
urn:cts:latinLit:tlg0233.stoa001.latinlib:4.27.2#Aliquot annis puto nihil generis eiusdem absolutius scriptum, nisi forte me fallit aut amor eius aut quod ipsum me laudibus vexit.
urn:cts:latinLit:tlg0233.stoa001.latinlib:4.27.3#Nam lemma sibi sumpsit, quod ego interdum versibus ludo. Atque adeo iudicii mei te iudicem faciam, si mihi ex hoc ipso lemmate secundus versus occurrerit; nam ceteros teneo et iam explicui.
urn:cts:latinLit:tlg0233.stoa001.latinlib:4.27.4#Canto carmina versibus minutis,|his olim quibus et meus Catullus|et Calvus veteres-que. Sed quid ad me?|Unus Plinius est mihi priores:|mavult versiculos foro relicto|et quaerit quod amet, putat-que amari.|Ille o Plinius, ille quot Catones!|I nunc, quisquis amas, amare noli.
urn:cts:latinLit:tlg0233.stoa001.latinlib:4.27.5#Vides quam acuta omnia quam apta quam expressa. Ad hunc gustum totum librum repromitto, quem tibi ut primum publicaverit exhibebo. Interim ama iuvenem et temporibus nostris gratulare pro ingenio tali, quod ille moribus adornat. Vivit cum Spurinna, vivit cum Antonino, quorum alteri affinis, utrique contubernalis est.
urn:cts:latinLit:tlg0233.stoa001.latinlib:4.27.6#Possis ex hoc facere coniecturam, quam sit emendatus adulescens, qui a gravissimis senibus sic amatur. Est enim illud verissimum:|"γινώσκων ὅτι|τοιοῦτὸς ἐστιν, οἷσπερ ἥδεται συνών."|Vale.
urn:cts:latinLit:tlg0233.stoa001.latinlib:4.28.greeting#C. PLINIUS VIBIO SEVERO SUO S<ALUTEM>
urn:cts:latinLit:tlg0233.stoa001.latinlib:4.28.1#Herennius Severus vir doctissimus magni aestimat in bibliotheca sua ponere imagines municipum tuorum Corneli Nepotis et Titi Cati petit-que, si sunt istic, ut esse credibile est, exscribendas pingendas-que delegem.
urn:cts:latinLit:tlg0233.stoa001.latinlib:4.28.2#Quam curam tibi potissimum iniungo, primum quia desideriis meis amicissime obse-queris, deinde quia tibi studiorum summa reverentia, summus amor studiosorum, postremo quod patriam tuam omnes-que, qui nomen eius auxerunt, ut patriam ipsam veneraris et diligis.
urn:cts:latinLit:tlg0233.stoa001.latinlib:4.28.3#Peto autem, ut pictorem quam diligentissimum assumas. Nam cum est arduum similitudinem effingere ex vero, tum longe difficillima est imitationis imitatio; a qua rogo ut artificem quem elegeris ne in melius quidem sinas aberrare. Vale.
urn:cts:latinLit:tlg0233.stoa001.latinlib:4.29.greeting#C. PLINIUS ROMATIO FIRMO SUO S<ALUTEM>
urn:cts:latinLit:tlg0233.stoa001.latinlib:4.29.1#Heia tu! cum proxime res agentur, quoquo modo ad iudicandum veni: nihil est quod in dextram aurem fiducia mei dormias. Non impune cessatur.
urn:cts:latinLit:tlg0233.stoa001.latinlib:4.29.2#Ecce Licinius Nepos praetor! Acer et fortis et praetor, multam dixit etiam senatori. Egit ille in senatu causam suam, egit autem sic ut deprecaretur. Remissa est multa, sed timuit, sed rogavit, sed opus venia fuit.
urn:cts:latinLit:tlg0233.stoa001.latinlib:4.29.3#Dices: 'Non omnes praetores tam severi. Falleris; nam vel instituere vel reducere eiusmodi exemplum non nisi severi, institutum reductumve exercere etiam lenissimi possunt. Vale.
urn:cts:latinLit:tlg0233.stoa001.latinlib:4.30.greeting#C. PLINIUS LICINIO SURAE SUO S<ALUTEM>
urn:cts:latinLit:tlg0233.stoa001.latinlib:4.30.1#Attuli tibi ex patria mea pro munusculo quaestionem altissima ista eruditione dignissimam.
urn:cts:latinLit:tlg0233.stoa001.latinlib:4.30.2#Fons oritur in monte, per saxa decurrit, excipitur cenatiuncula manu facta; ibi paulum retentus in Larium lacum decidit. Huius mira natura: ter in die statis auctibus ac diminutionibus crescit decrescit-que.
urn:cts:latinLit:tlg0233.stoa001.latinlib:4.30.3#Cernitur id palam et cum summa voluptate deprenditur. Iuxta recumbis et vesceris, atque etiam ex ipso fonte - nam est frigidissimus - potas; interim ille certis dimensis-que momentis vel subtrahitur vel assurgit.
urn:cts:latinLit:tlg0233.stoa001.latinlib:4.30.4#Anulum seu quid; aliud ponis in sicco, alluitur sensim ac novissime operitur, detegitur rursus paulatim-que deseritur. Si diutius observes, utrumque iterum ac tertio videas.
urn:cts:latinLit:tlg0233.stoa001.latinlib:4.30.5#Spiritusne aliquis occultior os fontis et fauces modo laxat modo includit, prout illatus occurrit aut decessit expulsus?
urn:cts:latinLit:tlg0233.stoa001.latinlib:4.30.6#Quod in ampullis ceteris-que generis eiusdem videmus accidere, quibus non hians nec statim patens exitus. Nam illa quoque, quamquam prona atque vergentia, per quasdam obluctantis animae moras crebris quasi singultibus sistunt quod effundunt.
urn:cts:latinLit:tlg0233.stoa001.latinlib:4.30.7#An, quae oceano natura, fonti quoque, quaque ille ratione aut impellitur aut resorbetur, hac modicus hic umor vicibus alternis supprimitur egeritur?
urn:cts:latinLit:tlg0233.stoa001.latinlib:4.30.8#An ut flumina, quae in mare deferuntur, adversantibus ventis obvio-que aestu retorquentur, ita est aliquid quod huius fontis excursum repercutiat?
urn:cts:latinLit:tlg0233.stoa001.latinlib:4.30.9#An latentibus venis certa mensura, quae dum colligit quod exhauserat, minor rivus et pigrior; cum collegit, agilior maior-que profertur?
urn:cts:latinLit:tlg0233.stoa001.latinlib:4.30.10#An nescio quod libramentum abditum et caecum, quod cum exinanitum est, suscitat et elicit fontem; cum repletum, moratur et strangulat?
urn:cts:latinLit:tlg0233.stoa001.latinlib:4.30.11#Scrutare tu causas - potes enim -, quae tantum miraculum efficiunt: mihi abunde est, si satis expressi quod efficitur. Vale.
urn:cts:latinLit:stoa0233.stoa001.latinlib:5.title#C. PLINII CAECILII SECUNDI EPISTULARVM LIBER QUINTUS
urn:cts:latinLit:tlg0233.stoa001.latinlib:5.1.greeting#C. PLINIUS ANNIO SEVERO SUO S<ALUTEM>
urn:cts:latinLit:tlg0233.stoa001.latinlib:5.1.1#Legatum mihi obvenit modicum sed amplissimo gratius. Cur amplissimo gratius? Pomponia Galla exheredato filio Asudio Curiano heredem reliquerat me, dederat coheredes Sertorium Severum praetorium virum alios-que splendidos equites Romanos.
urn:cts:latinLit:tlg0233.stoa001.latinlib:5.1.2#Curianus orabat, ut sibi donarem portionem meam se-que praeiudicio iuvarem; eandem tacita conventione salvam mihi pollicebatur.
urn:cts:latinLit:tlg0233.stoa001.latinlib:5.1.3#Respondebam non convenire moribus meis aliud palam aliud agere secreto; praeterea non esse satis honestum donare et locupleti et orbo; in summa non profuturum ei si donassem, profuturum si cessissem, esse autem me paratum cedere si inique exheredatum mihi liqueret.
urn:cts:latinLit:tlg0233.stoa001.latinlib:5.1.4#Ad hoc ille: 'Rogo cognoscas.' Cunctatus paulum 'Faciam' inquam; 'neque enim video cur ipse me minorem putem, quam tibi videor. Sed iam nunc memento non defuturam mihi constantiam, si ita fides duxerit, secundum matrem tuam pronuntiandi.'
urn:cts:latinLit:tlg0233.stoa001.latinlib:5.1.5#'Ut voles' ait; 'voles enim quod aequissimum.' Adhibui in consilium duos quos tunc civitas nostra spectatissimos habuit, Corellium et Frontinum.
urn:cts:latinLit:tlg0233.stoa001.latinlib:5.1.6#His circumdatus in cubiculo meo sedi. Dixit Curianus quae pro se putabat. Respondi paucis ego — neque enim aderat alius, qui defunctae pudorem tueretur -, deinde secessi, et ex consilii sententia 'Videtur' inquam, 'Curiane, mater tua iustas habuisse causas irascendi tibi.'
urn:cts:latinLit:tlg0233.stoa001.latinlib:5.1.Post#hoc ille cum ceteris subscripsit centumvirale iudicium, non subscripsit me-cum.
urn:cts:latinLit:tlg0233.stoa001.latinlib:5.1.7#Appetebat iudicii dies; coheredes mei componere et transigere cupiebant non diffidentia causae, sed metu temporum. Verebantur quod videbant multis accidisse, ne ex centumvirali iudicio capitis rei exirent.
urn:cts:latinLit:tlg0233.stoa001.latinlib:5.1.8#Et erant quidam in illis, quibus obici et Gratillae amicitia et Rustici posset.
urn:cts:latinLit:tlg0233.stoa001.latinlib:5.1.9#Rogant me ut cum Curiano loquar. Convenimus in aedem Concordiae. Ibi ego 'Si mater' inquam 'te ex parte quarta scripsisset heredem, num queri posses? Quid si heredem quidem instituisset ex asse, sed legatis ita exhausisset ut non amplius apud te quam quarta remaneret? Igitur sufficere tibi debet, si exheredatus a matre quartam partem ab heredibus eius accipias, quam tamen ego augebo.
urn:cts:latinLit:tlg0233.stoa001.latinlib:5.1.10#Scis te non subscripsisse me-cum, et iam biennium transisse omnia-que me usu cepisse. Sed ut te coheredes mei tractabiliorem experiantur, ut-que tibi nihil abstulerit reverentia mei, offero pro mea parte tantundem.' Tuli fructum non conscientiae modo verum etiam famae.
urn:cts:latinLit:tlg0233.stoa001.latinlib:5.1.11#Ille ergo Curianus legatum mihi reliquit et factum meum, nisi forte blandior mihi antiquum, notabili honore signavit.
urn:cts:latinLit:tlg0233.stoa001.latinlib:5.1.12#Haec tibi scripsi, quia de omnibus quae me vel delectant vel angunt, non aliter te-cum quam me-cum loqui soleo; deinde quod durum existimabam, te amantissimum mei fraudare voluptate quam ipse capiebam.
urn:cts:latinLit:tlg0233.stoa001.latinlib:5.1.13#Neque enim sum tam sapiens ut nihil mea intersit, an iis quae honeste fecisse me credo, testificatio quaedam et quasi praemium accedat. Vale.
urn:cts:latinLit:tlg0233.stoa001.latinlib:5.2.greeting#C. PLINIUS CALPURNIO FLACCO SUO S<ALUTEM>
urn:cts:latinLit:tlg0233.stoa001.latinlib:5.2.1#Accepi pulcherrimos turdos, cum quibus parem calculum ponere nec urbis copiis ex Laurentino nec maris tam turbidis tempestatibus possum.
urn:cts:latinLit:tlg0233.stoa001.latinlib:5.2.2#Recipies ergo epistulas steriles et simpliciter ingratas, ac ne illam quidem sollertiam Diomedis in permutando munere imitantes. Sed, quae facilitas tua, hoc magis dabis veniam, quod se non mereri fatentur. Vale.
urn:cts:latinLit:tlg0233.stoa001.latinlib:5.3.greeting#C. PLINIUS TITIO ARISTONI SUO S<ALUTEM>
urn:cts:latinLit:tlg0233.stoa001.latinlib:5.3.1#Cum plurima officia tua mihi grata et iucunda sunt, tum vel maxime quod me celandum non putasti, fuisse apud te de versiculis meis multum copiosum-que sermonem, eum-que diversitate iudiciorum longius processisse, exstitisse etiam quosdam, qui scripta quidem ipsa non improbarent, me tamen amice simpliciter-que reprehenderent, quod haec scriberem recitarem-que.
urn:cts:latinLit:tlg0233.stoa001.latinlib:5.3.2#Quibus ego, ut augeam meam culpam, ita respondeo: facio non numquam versiculos severos parum, facio; nam et comoedias audio et specto mimos et lyricos lego et Sotadicos intellego; aliquando praeterea rideo iocor ludo, ut-que omnia innoxiae remissionis genera breviter amplectar, homo sum.
urn:cts:latinLit:tlg0233.stoa001.latinlib:5.3.3#Nec vero moleste fero hanc esse de moribus meis existimationem, ut qui nesciunt talia doctissimos gravissimos sanctissimos homines scriptitasse, me scribere mirentur.
urn:cts:latinLit:tlg0233.stoa001.latinlib:5.3.4#Ab illis autem quibus notum est, quos quantos-que auctores sequar, facile impetrari posse confido, ut errare me sed cum illis sinant, quorum non seria modo verum etiam lusus exprimere laudabile est.
urn:cts:latinLit:tlg0233.stoa001.latinlib:5.3.5#An ego verear — neminem viventium, ne quam in speciem adulationis incidam, nominabo -, sed ego verear ne me non satis deceat, quod decuit M. Tullium, C. Calvum, Asinium Pollionem, M. Messalam, Q. Hortensium, M. Brutum, L. Sullam, Q. Catulum, Q. Scaevolam, Servium Sulpicium, Varronem, Torquatum, immo Torquatos, C. Memmium, Lentulum Gaetulicum, Annaeum Senecam et proxime Verginium Rufum et, si non sufficiunt exempla privata, Divum Iulium, Divum Augustum, Divum Nervam, Tiberium Caesarem?
urn:cts:latinLit:tlg0233.stoa001.latinlib:5.3.6#Neronem enim transeo, quamvis sciam non corrumpi in deterius quae aliquando etiam a malis, sed honesta manere quae saepius a bonis fiunt. Inter quos vel praecipue numerandus est P. Vergilius, Cornelius Nepos et prius Accius Ennius-que. Non quidem hi senatores, sed sanctitas morum non distat ordinibus.
urn:cts:latinLit:tlg0233.stoa001.latinlib:5.3.7#Recito tamen, quod illi an fecerint nescio. Etiam: sed illi iudicio suo poterant esse contenti, mihi modestior constantia est quam ut satis absolutum putem, quod a me probetur.
urn:cts:latinLit:tlg0233.stoa001.latinlib:5.3.8#Itaque has recitandi causas sequor, primum quod ipse qui recitat aliquanto acrius scriptis suis auditorum reverentia intendit; deinde quod de quibus dubitat, quasi ex consilii sententia statuit.
urn:cts:latinLit:tlg0233.stoa001.latinlib:5.3.9#Multa etiam multis admonetur, et si non admoneatur, quid quisque sentiat perspicit ex vultu oculis nutu manu murmure silentio; quae satis apertis notis iudicium ab humanitate discernunt.
urn:cts:latinLit:tlg0233.stoa001.latinlib:5.3.10#Atque adeo si cui forte eorum qui interfuerunt curae fuerit eadem illa legere, intelleget me quaedam aut commutasse aut praeterisse, fortasse etiam ex suo iudicio, quamvis ipse nihil dixerit mihi.
urn:cts:latinLit:tlg0233.stoa001.latinlib:5.3.11#Atque haec ita disputo quasi populum in auditorium, non in cubiculum amicos advocarim, quos plures habere multis gloriosum, reprehensioni nemini fuit. Vale.
urn:cts:latinLit:tlg0233.stoa001.latinlib:5.4.greeting#C. PLINIUS IULIO VALERIANO SUO S<ALUTEM>
urn:cts:latinLit:tlg0233.stoa001.latinlib:5.4.1#Res parva, sed initium non parvae. Vir praetorius Sollers a senatu periit, ut sibi instituere nundinas in agris suis permitteretur. Contra dixerunt legati Vicetinorum; adfuit Tuscilius Nominatus.
urn:cts:latinLit:tlg0233.stoa001.latinlib:5.4.2#Dilata causa est. Alio senatu Vicetini sine advocato intraverunt, dixerunt se deceptos, lapsine verbo, an quia ita sentiebant. Interrogati a Nepote praetore, quem docuissent, responderunt quem prius. Interrogati an tunc gratis adfuisset, responderunt sex milibus nummum; an rursus aliquid dedissent, dixerunt mille denarios. Nepos postulavit ut Nominatus induceretur.
urn:cts:latinLit:tlg0233.stoa001.latinlib:5.4.3#Hactenus illo die. Sed quantum auguror longius res procedet. Nam plera-que tacta tantum et omnino commota latissime serpunt. Erexi aures tuas.
urn:cts:latinLit:tlg0233.stoa001.latinlib:5.4.4#Quam diu nunc oportet, quam blande roges, ut reliqua cognoscas! si tamen non ante ob haec ipsa veneris Romam, spectator-que malueris esse quam lector. Vale.
urn:cts:latinLit:tlg0233.stoa001.latinlib:5.5.greeting#C. PLINIUS NOVIO MAXIMO SUO S<ALUTEM>
urn:cts:latinLit:tlg0233.stoa001.latinlib:5.5.1#Nuntiatum mihi C. Fannium decessisse; qui nuntius me gravi dolore confudit, primum quod amavi hominem elegantem disertum, deinde quod iudicio eius uti solebam. Erat enim acutus natura, usu exercitatus, veritate promptissimus.
urn:cts:latinLit:tlg0233.stoa001.latinlib:5.5.2#Angit me super ista casus ipsius: decessit veteri testamento, omisit quos maxime diligebat, prosecutus est quibus offensior erat. Sed hoc utcumque tolerabile; gravius illud, quod pulcherrimum opus imperfectum reliquit.
urn:cts:latinLit:tlg0233.stoa001.latinlib:5.5.3#Quamvis enim agendis causis distringeretur, scribebat tamen exitus occisorum aut relegatorum a Nerone et iam tres libros absolverat subtiles et diligentes et Latinos atque inter sermonem historiam-que medios, ac tanto magis reliquos perficere cupiebat, quanto frequentius hi lectitabantur.
urn:cts:latinLit:tlg0233.stoa001.latinlib:5.5.4#Mihi autem videtur acerba semper et immatura mors eorum, qui immortale aliquid parant. Nam qui voluptatibus dediti quasi in diem vivunt, vivendi causas cotidie finiunt; qui vero posteros cogitant, et memoriam sui operibus extendunt, his nulla mors non repentina est, ut quae semper incohatum aliquid abrumpat.
urn:cts:latinLit:tlg0233.stoa001.latinlib:5.5.5#Gaius quidem Fannius, quod accidit, multo ante praesensit. Visus est sibi per nocturnam quietem iacere in lectulo suo compositus in habitum studentis, habere ante se scrinium — ita solebat -; mox imaginatus est venisse Neronem, in toro resedisse, prompsisse primum librum quem de sceleribus eius ediderat, cumque ad extremum revolvisse; idem in secundo ac tertio fecisse, tunc abisse.
urn:cts:latinLit:tlg0233.stoa001.latinlib:5.5.6#Expavit et sic interpretatus est, tamquam idem sibi futurus esset scribendi finis, qui fuisset illi legendi: et fuit idem.
urn:cts:latinLit:tlg0233.stoa001.latinlib:5.5.7#Quod me recordantem miseratio subit, quantum vigiliarum quantum laboris exhauserit frustra. Occursant animo mea mortalitas mea scripta. Nec dubito te quoque eadem cogitatione terreri, pro istis quae inter manus habes.
urn:cts:latinLit:tlg0233.stoa001.latinlib:5.5.8#Proinde, dum suppetit vita, enitamur ut mors quam paucissima quae abolere possit inveniat. Vale.
urn:cts:latinLit:tlg0233.stoa001.latinlib:5.6.greeting#C. PLINIUS DOMITIO APOLLINARI SUO S<ALUTEM>
urn:cts:latinLit:tlg0233.stoa001.latinlib:5.6.1#Amavi curam et sollicitudinem tuam, quod cum audisses me aestate Tuscos meos petiturum, ne facerem suasisti, dum putas insalubres.
urn:cts:latinLit:tlg0233.stoa001.latinlib:5.6.2#Est sane gravis et pestilens ora Tuscorum, quae per litus extenditur; sed hi procul a mari recesserunt, quin etiam Appennino saluberrimo montium subiacent.
urn:cts:latinLit:tlg0233.stoa001.latinlib:5.6.3#Atque adeo ut omnem pro me metum ponas, accipe temperiem caeli regionis situm villae amoenitatem, quae et tibi auditu et mihi relatu iucunda erunt.
urn:cts:latinLit:tlg0233.stoa001.latinlib:5.6.4#Caelum est hieme frigidum et gelidum; myrtos oleas quae-que alia assiduo tepore laetantur, aspernatur ac respuit; laurum tamen patitur atque etiam nitidissimam profert, interdum sed non saepius quam sub urbe nostra necat.
urn:cts:latinLit:tlg0233.stoa001.latinlib:5.6.5#Aestatis mira clementia: semper aer spiritu aliquo movetur, frequentius tamen auras quam ventos habet.
urn:cts:latinLit:tlg0233.stoa001.latinlib:5.6.6#Hinc senes multi: videas avos proavos-que iam iuvenum, audias fabulas veteres sermones-que maiorum, cumque veneris illo putes alio te saeculo natum.
urn:cts:latinLit:tlg0233.stoa001.latinlib:5.6.7#Regionis forma pulcherrima. Imaginare amphitheatrum aliquod immensum, et quale sola rerum natura possit effingere. Lata et diffusa planities montibus cingitur, montes summa sui parte procera nemora et antiqua habent.
urn:cts:latinLit:tlg0233.stoa001.latinlib:5.6.8#Frequens ibi et varia venatio. Inde caeduae silvae cum ipso monte descendunt. Has inter pingues terreni-que colles — neque enim facile usquam saxum etiam si quaeratur occurrit — planissimis campis fertilitate non cedunt, opimam-que messem serius tantum, sed non minus percoquunt.
urn:cts:latinLit:tlg0233.stoa001.latinlib:5.6.9#Sub his per latus omne vineae porriguntur, unam-que faciem longe late-que contexunt; quarum a fine imo-que quasi margine arbusta nascuntur.
urn:cts:latinLit:tlg0233.stoa001.latinlib:5.6.10#Prata inde campi-que, campi quos non nisi, ingentes boves et fortissima aratra perfringunt: tantis glaebis tenacissimum solum cum primum prosecatur assurgit, ut nono demum sulco perdometur.
urn:cts:latinLit:tlg0233.stoa001.latinlib:5.6.11#Prata florida et gemmea trifolium alias-que herbas teneras semper et molles et quasi novas alunt. Cuncta enim perennibus rivis nutriuntur; sed ubi aquae plurimum, palus nulla, quia devexa terra, quidquid liquoris accepit nec absorbuit, effundit in Tiberim.
urn:cts:latinLit:tlg0233.stoa001.latinlib:5.6.12#Medios ille agros secat navium patiens omnes-que fruges devehit in urbem, hieme dumtaxat et vere; aestate summittitur immensi-que fluminis nomen arenti alveo deserit, autumno resumit.
urn:cts:latinLit:tlg0233.stoa001.latinlib:5.6.13#Magnam capies voluptatem, si hunc regionis situm ex monte prospexeris. Neque enim terras tibi sed formam aliquam ad eximiam pulchritudinem pictam videberis cernere: ea varietate, ea descriptione, quocumque inciderint oculi, reficientur.
urn:cts:latinLit:tlg0233.stoa001.latinlib:5.6.14#Villa in colle imo sita prospicit quasi ex summo: ita leviter et sensim clivo fallente consurgit, ut cum ascendere te non putes, sentias ascendisse. A tergo Appenninum, sed longius habet; accipit ab hoc auras quamlibet sereno et placido die, non tamen acres et immodicas, sed spatio ipso lassas et infractas.
urn:cts:latinLit:tlg0233.stoa001.latinlib:5.6.15#Magna sui parte meridiem spectat aestivum-que solem ab hora sexta, hibernum aliquanto maturius quasi invitat, in porticum latam et pro modo longam. Multa in hae membra, atrium etiam ex more veterum.
urn:cts:latinLit:tlg0233.stoa001.latinlib:5.6.16#Ante porticum xystus in plurimas species distinctus concisus-que buxo; demissus inde pronus-que pulvinus, cui bestiarum effigies invicem adversas buxus inscripsit; acanthus in plano, mollis et paene dixerim liquidus.
urn:cts:latinLit:tlg0233.stoa001.latinlib:5.6.17#Ambit hunc ambulatio pressis varie-que tonsis viridibus inclusa; ab his gestatio in modum circi, quae buxum multiformem humiles-que et retentas manu arbusculas circumit. Omnia maceria muniuntur: hanc gradata buxus operit et subtrahit.
urn:cts:latinLit:tlg0233.stoa001.latinlib:5.6.18#Pratum inde non minus natura quam superiora illa arte visendum; campi deinde porro multa-que alia prata et arbusta.
urn:cts:latinLit:tlg0233.stoa001.latinlib:5.6.19#A capite porticus triclinium excurrit; valvis xystum desinentem et protinus pratum multum-que ruris videt, fenestris hac latus xysti et quod prosilit villae, hac adiacentis hippodromi nemus comas-que prospectat.
urn:cts:latinLit:tlg0233.stoa001.latinlib:5.6.20#Contra mediam fere porticum diaeta paulum recedit, cingit areolam, quae quattuor platanis inumbratur. Inter has marmoreo labro aqua exundat circumiectas-que platanos et subiecta platanis leni aspergine fovet.
urn:cts:latinLit:tlg0233.stoa001.latinlib:5.6.21#Est in hac diaeta dormitorium cubiculum quod diem clamorem sonum excludit, iuncta-que ei cotidiana amicorum-que cenatio: areolam illam, porticus alam eadem-que omnia quae porticus adspicit.
urn:cts:latinLit:tlg0233.stoa001.latinlib:5.6.22#Est et aliud cubiculum a proxima platano viride et umbrosum, marmore excultum podio tenus, nec cedit gratiae marmoris ramos insidentes-que ramis aves imitata pictura.
urn:cts:latinLit:tlg0233.stoa001.latinlib:5.6.23#Fonticulus in hoc, in fonte crater; circa sipunculi plures miscent iucundissimum murmur. In cornu porticus amplissimum cubiculum triclinio occurrit; aliis fenestris xystum, aliis despicit pratum, sed ante piscinam, quae fenestris servit ac subiacet, strepitu visu-que iucunda;
urn:cts:latinLit:tlg0233.stoa001.latinlib:5.6.24#nam ex edito desiliens aqua suscepta marmore albescit. Idem cubiculum hieme tepidissimum, quia plurimo sole perfunditur.
urn:cts:latinLit:tlg0233.stoa001.latinlib:5.6.25#Cohaeret hypocauston et, si dies nubilus, immisso vapore solis vicem supplet. Inde apodyterium balinei laxum et hilare excipit cella frigidaria, in qua baptisterium amplum atque opacum. Si natare latius aut tepidius velis, in area piscina est, in proximo puteus, ex quo possis rursus astringi, si paeniteat teporis.
urn:cts:latinLit:tlg0233.stoa001.latinlib:5.6.26#Frigidariae cellae conectitur media, cui sol benignissime praesto est; caldariae magis, prominet enim. In hac tres descensiones, duae in sole, tertia a sole longius, a luce non longius.
urn:cts:latinLit:tlg0233.stoa001.latinlib:5.6.27#Apodyterio superpositum est sphaeristerium, quod plura genera exercitationis plures-que circulos capit. Non procul a balineo scalae, quae in cryptoporticum ferunt prius ad diaetas tres. Harum alia arcolae illi, in qua platani quattuor, alia prato, alia vineis imminet diversas-que caeli partes ut prospectus habet.
urn:cts:latinLit:tlg0233.stoa001.latinlib:5.6.28#In summa cryptoporticu cubiculum ex ipsa cryptoporticu excisum, quod hippodromum vineas montes intuetur. Iungitur cubiculum obvium soli, maxime hiberno. Hinc oritur diaeta, quae villae hippodromum adnectit. Haec facies, hic usus a fronte.
urn:cts:latinLit:tlg0233.stoa001.latinlib:5.6.29#A latere aestiva cryptoporticus in edito posita, quae non adspicere vineas sed tangere videtur. In media triclinium saluberrimum afflatum ex Appenninis vallibus recipit; post latissimis fenestris vineas, valvis aeque vineas sed per cryptoporticum quasi admittit.
urn:cts:latinLit:tlg0233.stoa001.latinlib:5.6.30#A latere triclinii quod fenestris caret, scalae convivio utilia secretiore ambitu suggerunt. In fine cubiculum, cui non minus iucundum prospectum cryptoporticus ipsa quam vineae praebent. Subest cryptoporticus subterraneae similis; aestate incluso frigore riget contenta-que acre suo nec desiderat auras nec admittit.
urn:cts:latinLit:tlg0233.stoa001.latinlib:5.6.31#Post utramque cryptoporticum, unde triclinium desinit, incipit porticus ante medium diem hiberna, inclinato die aestiva. Hac adeuntur diaetae duae, quarum in altera cubicula quattuor, altera tria ut circumit sol aut sole utuntur aut umbra.
urn:cts:latinLit:tlg0233.stoa001.latinlib:5.6.32#Hanc dispositionem amoenitatem-que tectorum longe longe-que praecedit hippodromus. Medius patescit statim-que intrantium oculis totus offertur, platanis circumitur; illae hedera vestiuntur ut-que summae suis ita imae alienis frondibus virent. Hedera truncum et ramos pererrat vicinas-que platanos transitu suo copulat. Has buxus interiacet; exteriores buxos circumvenit laurus, umbrae-que platanorum suam confert.
urn:cts:latinLit:tlg0233.stoa001.latinlib:5.6.33#Rectus hic hippodromi limes in extrema parte hemicyclio frangitur mutat-que faciem: cupressis ambitur et tegitur, densiore umbra opacior nigrior-que; interioribus circulis — sunt enim plures — purissimum diem recipit.
urn:cts:latinLit:tlg0233.stoa001.latinlib:5.6.34#Inde etiam rosas effert, umbrarum-que frigus non ingrato sole distinguit. Finito vario illo multiplici-que curvamine recto limiti redditur nec huic uni, nam viae plures intercedentibus buxis dividuntur.
urn:cts:latinLit:tlg0233.stoa001.latinlib:5.6.35#Alibi pratulum, alibi ipsa buxus intervenit in formas mille descripta, litteras interdum, quae modo nomen domini dicunt modo artificis: alternis metulae surgunt, alternis inserta sunt poma, et in opere urbanissimo subita velut illati ruris imitatio. Medium spatium brevioribus utrimque platanis adornatur.
urn:cts:latinLit:tlg0233.stoa001.latinlib:5.6.36#Post has acanthus hinc inde lubricus et flexuosus, deinde plures figurae plura-que nomina. In capite stibadium candido marmore vite protegitur; vitem quattuor columellae Carystiae subeunt. Ex stibadio aqua velut expressa cubantium pondere sipunculis effluit, cavato lapide suscipitur, gracili marmore continetur atque ita occulte temperatur, ut impleat nec redundet.
urn:cts:latinLit:tlg0233.stoa001.latinlib:5.6.37#Gustatorium gravior-que cena margini imponitur, levior naucularum et avium figuris innatans circumit. Contra fons egerit aquam et recipit; nam expulsa in altum in se cadit iunctis-que hiatibus et absorbetur et tollitur. E regione stibadii adversum cubiculum tantum stibadio reddit ornatus, quantum accipit ab illo.
urn:cts:latinLit:tlg0233.stoa001.latinlib:5.6.38#Marmore splendet, valvis in viridia prominet et exit, alia viridia superioribus inferioribus-que fenestris suspicit despicit-que. Mox zothecula refugit quasi in cubiculum idem atque aliud. Lectus hic et undi-que fenestrae, et tamen lumen obscurum umbra premente.
urn:cts:latinLit:tlg0233.stoa001.latinlib:5.6.39#Nam laetissima vitis per omne tectum in culmen nititur et ascendit. Non secus ibi quam in nemore iaceas, imbrem tantum tamquam in nemore non sentias.
urn:cts:latinLit:tlg0233.stoa001.latinlib:5.6.40#Hic quoque fons nascitur simul-que subducitur. Sunt locis pluribus disposita sedilia e marmore, quae ambulatione fessos ut cubiculum ipsum iuvant. Fonticuli sedilibus adiacent; per totum hippodromum inducti strepunt rivi, et qua manus duxit sequuntur: his nunc illa viridia, nunc haec, interdum simul omnia lavantur.
urn:cts:latinLit:tlg0233.stoa001.latinlib:5.6.41#Vitassem iam dudum ne viderer argutior, nisi proposuissem omnes angulos te-cum epistula circumire. Neque enim verebar ne laboriosum esset legenti tibi, quod visenti non fuisset, praesertim cum interquiescere, si liberet, deposita-que epistula quasi residere saepius posses. Praeterea indulsi amori meo; amo enim, quae maxima ex parte ipse incohavi aut incohata percolui.
urn:cts:latinLit:tlg0233.stoa001.latinlib:5.6.42#In summa — cur enim non aperiam tibi vel iudicium meum vel errorem? — primum ego officium scriptoris existimo, titulum suum legat atque identidem interroget se quid coeperit scribere, sciat-que si materiae immoratur non esse longum, longissimum si aliquid accersit atque attrahit.
urn:cts:latinLit:tlg0233.stoa001.latinlib:5.6.43#Vides quot versibus Homerus, quot Vergilius arma hic Aeneae Achillis ille describat; brevis tamen uterque est quia facit quod instituit. Vides ut Aratus minutissima etiam sidera consectetur et colligat; modum tamen servat. Non enim excursus hic eius, sed opus ipsum est.
urn:cts:latinLit:tlg0233.stoa001.latinlib:5.6.44#Similiter nos ut 'parva magnis', cum totam villam oculis tuis subicere conamur, si nihil inductum et quasi devium loquimur, non epistula quae describit sed villa quae describitur magna est.
urn:cts:latinLit:tlg0233.stoa001.latinlib:5.6.Verum#illuc unde coepi, ne secundum legem meam iure reprendar, si longior fuero in hoc in quod excessi.
urn:cts:latinLit:tlg0233.stoa001.latinlib:5.6.45#Habes causas cur ego Tuscos meos Tusculanis Tiburtinis Praenestinis-que praeponam. Nam super illa quae rettuli, altius ibi otium et pinguius eo-que securius: nulla necessitas togae, nemo accersitor ex proximo, placida omnia et quiescentia, quod ipsum salubritati regionis ut purius caelum, ut aer liquidior accedit.
urn:cts:latinLit:tlg0233.stoa001.latinlib:5.6.46#Ibi animo, ibi corpore maxime valeo. Nam studiis animum, venatu corpus exerceo. Mei quoque nusquam salubrius degunt; usque adhuc certe neminem ex iis quos eduxeram me-cum, — venia sit dicto — ibi amisi. Di modo in posterum hoc mihi gaudium, hanc gloriam loco servent! Vale.
urn:cts:latinLit:tlg0233.stoa001.latinlib:5.7.greeting#C. PLINIUS CALVISIO RUFO SUO S<ALUTEM>
urn:cts:latinLit:tlg0233.stoa001.latinlib:5.7.1#Nec heredem institui nec praecipere posse rem publicam constat; Saturninus autem, qui nos reliquit heredes, quadrantem rei publicae nostrae, deinde pro quadrante praeceptionem quadringentorum milium dedit. Hoc si ius aspicias irritum, si defuncti voluntatem ratum et firmum est.
urn:cts:latinLit:tlg0233.stoa001.latinlib:5.7.2#Mihi autem defuncti voluntas — vereor quam in partem iuris consulti quod sum dicturus accipiant — antiquior iure est, utique in eo quod ad communem patriam voluit pervenire.
urn:cts:latinLit:tlg0233.stoa001.latinlib:5.7.3#An cui de meo sestertium sedecies contuli, huic quadringentorum milium paulo amplius tertiam partem ex adventicio denegem? Scio te quoque a iudicio meo non abhorrere, cum eandem rem publicam ut civis optimus diligas.
urn:cts:latinLit:tlg0233.stoa001.latinlib:5.7.4#Velim ergo, cum proxime decuriones contrahentur, quid sit iuris indices, parce tamen et modeste; deinde subiungas nos quadringenta milia offerre, sicut praeceperit Saturninus. Illius hoc munus, illius liberalitas; nostrum tantum obsequium vocetur.
urn:cts:latinLit:tlg0233.stoa001.latinlib:5.7.5#Haec ego scribere publice supersedi, primum quod memineram pro necessitudine amicitiae nostrae, pro facultate prudentiae tuae et debere te et posse perinde meis ac tuis partibus fungi; deinde quia verebar ne modum, quem tibi in sermone custodire facile est, tenuisse in epistula non viderer.
urn:cts:latinLit:tlg0233.stoa001.latinlib:5.7.6#Nam sermonem vultus gestus vox ipsa moderatur, epistula omnibus commendationibus destituta malignitati interpretantium exponitur. Vale.
urn:cts:latinLit:tlg0233.stoa001.latinlib:5.8.greeting#C. PLINIUS TITINIO CAPITONI SUO S<ALUTEM>
urn:cts:latinLit:tlg0233.stoa001.latinlib:5.8.1#Suades ut historiam scribam, et suades non solus: multi hoc me saepe monuerunt et ego volo, non quia commode facturum esse confidam — id enim temere credas nisi expertus -, sed quia mihi pulchrum in primis videtur non pati occidere, quibus aeternitas debeatur, aliorum-que famam cum sua extendere.
urn:cts:latinLit:tlg0233.stoa001.latinlib:5.8.2#Me autem nihil aeque ac diuturnitatis amor et cupido sollicitat, res homine dignissima, eo praesertim qui nullius sibi conscius culpae posteritatis memoriam non reformidet.
urn:cts:latinLit:tlg0233.stoa001.latinlib:5.8.3#Itaque diebus ac noctibus cogito, si 'qua me quoque possim tollere humo'; id enim voto meo sufficit, illud supra votum 'victor-que virum volitare per ora'; 'quamquam o-': sed hoc satis est, quod prope sola historia polliceri videtur.
urn:cts:latinLit:tlg0233.stoa001.latinlib:5.8.4#Orationi enim et carmini parva gratia, nisi eloquentia est summa: historia quoquo modo scripta delectat. Sunt enim homines natura curiosi, et quamlibet nuda rerum cognitione capiuntur, ut qui sermunculis etiam fabellis-que ducantur. Me vero ad hoc studium impellit domesticum quoque exemplum.
urn:cts:latinLit:tlg0233.stoa001.latinlib:5.8.5#Avunculus meus idem-que per adoptionem pater historias et quidem religiosissime scripsit. Invenio autem apud sapientes honestissimum esse maiorum vestigia sequi, si modo recto itinere praecesserint. Cur ergo cunctor?
urn:cts:latinLit:tlg0233.stoa001.latinlib:5.8.6#Egi magnas et graves causas. Has, etiamsi mihi tenuis ex iis spes, destino retractare, ne tantus ille labor meus, nisi hoc quod reliquum est studii addidero, me-cum pariter intercidat.
urn:cts:latinLit:tlg0233.stoa001.latinlib:5.8.7#Nam si rationem posteritatis habeas, quidquid non est peractum, pro non incohato est. Dices: 'Potes simul et rescribere actiones et componere historiam.' Utinam! sed utrumque tam magnum est, ut abunde sit alterum efficere.
urn:cts:latinLit:tlg0233.stoa001.latinlib:5.8.8#Unodevicensimo aetatis anno dicere in foro coepi, et nunc demum quid praestare debeat orator, adhuc tamen per caliginem video.
urn:cts:latinLit:tlg0233.stoa001.latinlib:5.8.9#Quid si huic oneri novum accesserit? Habet quidem oratio et historia multa communia, sed plura diversa in his ipsis, quae communia videntur. Narrat illa narrat haec, sed aliter: huic plera-que humilia et sordida et ex medio petita, illi omnia recondita splendida excelsa conveniunt;
urn:cts:latinLit:tlg0233.stoa001.latinlib:5.8.10#hanc saepius ossa musculi nervi, illam tori quidam et quasi iubae decent; haec vel maxime vi amaritudine instantia, illa tractu et suavitate atque etiam dulcedine placet; postremo alia verba alius sonus alia constructio.
urn:cts:latinLit:tlg0233.stoa001.latinlib:5.8.11#Nam plurimum refert, ut Thucydides ait, κτῆμα sit an ἀγώνισμα; quorum alterum oratio, alterum historia est. His ex causis non adducor ut duo dissimilia et hoc ipso diversa, quo maxima, confundam misceam-que, ne tanta quasi colluvione turbatus ibi faciam quod hic debeo; ideo-que interim veniam, ut ne a meis verbis recedam, advocandi peto.
urn:cts:latinLit:tlg0233.stoa001.latinlib:5.8.12#Tu tamen iam nunc cogita quae potissimum tempora aggrediar. Vetera et scripta aliis? Parata inquisitio, sed onerosa collatio. Intacta et nova? Graves offensae levis gratia.
urn:cts:latinLit:tlg0233.stoa001.latinlib:5.8.13#Nam praeter id, quod in tantis vitiis hominum plura culpanda sunt quam laudanda, tum si laudaveris parcus, si culpaveris nimius fuisse dicaris, quamvis illud plenissime, hoc restrictissime feceris.
urn:cts:latinLit:tlg0233.stoa001.latinlib:5.8.14#Sed haec me non retardant; est enim mihi pro fide satis animi: illud peto praesternas ad quod hortaris, eligas-que materiam, ne mihi iam scribere parato alia rursus cunctationis et morae iusta ratio nascatur. Vale.
urn:cts:latinLit:tlg0233.stoa001.latinlib:5.9.greeting#C. PLINIUS SEMPRONIO RUFO SUO S<ALUTEM>
urn:cts:latinLit:tlg0233.stoa001.latinlib:5.9.1#Descenderam in basilicam Iuliam, auditurus quibus proxima comperendinatione respondere debebam.
urn:cts:latinLit:tlg0233.stoa001.latinlib:5.9.2#Sedebant iudices, decemviri venerant, obversabantur advocati, silentium longum; tandem a praetore nuntius. Dimittuntur centumviri, eximitur dies me gaudente, qui umquam ita paratus sum ut non mora laeter.
urn:cts:latinLit:tlg0233.stoa001.latinlib:5.9.3#Causa dilationis Nepos praetor, qui legibus quaerit. Proposuerat breve edictum, admonebat accusatores, admonebat reos exsecuturum se quae senatus consulto continerentur.
urn:cts:latinLit:tlg0233.stoa001.latinlib:5.9.4#Suberat edicto senatus consultum: hoc omnes qui quid negotii haberent iurare prius quam agerent iubebantur, nihil sc ob advocationem cuiquam dedisse promisisse cavisse. His enim verbis ac mille praeterea et venire advocationes et emi vetabantur; peractis tamen negotiis permittebatur pecuniam dumtaxat decem milium dare.
urn:cts:latinLit:tlg0233.stoa001.latinlib:5.9.5#Hoc facto Nepotis commotus praetor qui centumviralibus praesidet, deliberaturus an se-queretur exemplum, inopinatum nobis otium dedit.
urn:cts:latinLit:tlg0233.stoa001.latinlib:5.9.6#Interim tota civitate Nepotis edictum carpitur laudatur. Multi: 'Invenimus, qui curva corrigeret! Quid? ante hunc praetores non fuerunt? quis autem hic est, qui emendet publicos mores?' Alii contra: 'Rectissime fecit; initurus magistratum iura cognovit, senatus consulta legit, reprimit foedissimas pactiones, rem pulcherrimam turpissime venire non patitur.'
urn:cts:latinLit:tlg0233.stoa001.latinlib:5.9.7#Tales ubique sermones, qui tamen alterutram in partem ex eventu praevalebunt. Est omnino iniquum, sed usu receptum, quod honesta consilia vel turpia, prout male aut prospere cedunt, ita vel probantur vel reprehenduntur. Inde plerum-que eadem facta modo diligentiae modo vanitatis, modo libertatis modo furoris nomen accipiunt. Vale.
urn:cts:latinLit:tlg0233.stoa001.latinlib:5.10.greeting#C. PLINIUS SUETONIO TRANQUILLO SUO S<ALUTEM>
urn:cts:latinLit:tlg0233.stoa001.latinlib:5.10.1#Libera tandem hendecasyllaborum meorum fidem, qui scripta tua communibus amicis spoponderunt. Appellantur cotidie, efflagitantur, ac iam periculum est ne cogantur ad exhibendum formulam accipere.
urn:cts:latinLit:tlg0233.stoa001.latinlib:5.10.2#Sum et ipse in edendo haesitator, tu tamen meam quoque cunctationem tarditatem-que vicisti. Proinde aut rumpe iam moras aut cave ne eosdem istos libellos, quos tibi hendecasyllabi nostri blanditiis elicere non possunt, convicio scazontes extorqueant.
urn:cts:latinLit:tlg0233.stoa001.latinlib:5.10.3#Perfectum opus absolutum-que est, nec iam splendescit lima sed atteritur. Patere me videre titulum tuum, patere audire describi legi venire volumina Tranquilli mei. Aequum est nos in amore tam mutuo eandem percipere ex te voluptatem, qua tu perfrueris ex nobis. Vale.
urn:cts:latinLit:tlg0233.stoa001.latinlib:5.11.greeting#C. PLINIUS CALPURNIO FABATO PROSOCERO SUO S<ALUTEM>
urn:cts:latinLit:tlg0233.stoa001.latinlib:5.11.1#Recepi litteras tuas ex quibus cognovi speciosissimam te porticum sub tuo filii-que tui nomine dedicasse, se-quenti die in portarum ornatum pecuniam promisisse, ut initium novae liberalitatis esset consummatio prioris.
urn:cts:latinLit:tlg0233.stoa001.latinlib:5.11.2#Gaudeo primum tua gloria, cuius ad me pars aliqua pro necessitudine nostra redundat; deinde quod memoriam soceri mei pulcherrimis operibus video proferri; postremo quod patria nostra florescit, quam mihi a quocumque excoli iucundum, a te vero laetissimum est.
urn:cts:latinLit:tlg0233.stoa001.latinlib:5.11.3#Quod superest, deos precor ut animum istum tibi, animo isti tempus quam longissimum tribuant. Nam liquet mihi futurum ut peracto quod proxime promisisti, incohes aliud. Nescit enim semel incitata liberalitas stare, cuius pulchritudinem usus ipse commendat. Vale.
urn:cts:latinLit:tlg0233.stoa001.latinlib:5.12.greeting#C. PLINIUS TERENTIO SCAURO SUO S<ALUTEM>
urn:cts:latinLit:tlg0233.stoa001.latinlib:5.12.1#Recitaturus oratiunculam quam publicare cogito, advocavi aliquos ut vererer, paucos ut verum audirem. Nam mihi duplex ratio recitandi, una ut sollicitudine intendar, altera ut admonear, si quid forte me ut meum fallit.
urn:cts:latinLit:tlg0233.stoa001.latinlib:5.12.2#Tuli quod petebam: inveni qui mihi copiam consilii sui facerent, ipse praeterea quaedam emendanda adnotavi. Emendavi librum, quem misi tibi.
urn:cts:latinLit:tlg0233.stoa001.latinlib:5.12.3#Materiam ex titulo cognosces, cetera liber explicabit, quem iam nunc oportet ita consuescere, ut sine praefatione intellegatur.
urn:cts:latinLit:tlg0233.stoa001.latinlib:5.12.4#Tu velim quid de universo, quid de partibus sentias, scribas mihi. Ero enim vel cautior in continendo vel constantior in edendo, si huc vel illuc auctoritas tua accesserit. Vale.
urn:cts:latinLit:tlg0233.stoa001.latinlib:5.13.greeting#C. PLINIUS <IULIO> VALERIANO SUO S<ALUTEM>
urn:cts:latinLit:tlg0233.stoa001.latinlib:5.13.1#Et tu rogas et ego promisi si rogasses, scripturum me tibi quem habuisset eventum postulatio Nepotis circa Tuscilium Nominatum. Inductus est Nominatus; egit ipse pro se nullo accusante. Nam legati Vicetinorum non modo non presserunt eum verum etiam sublevaverunt.
urn:cts:latinLit:tlg0233.stoa001.latinlib:5.13.2#Summa defensionis, non fidem sibi in advocatione sed constantiam defuisse; descendisse ut acturum, atque etiam in curia visum, deinde sermonibus amicorum perterritum recessisse; monitum enim ne desiderio senatoris, non iam quasi de nundinis sed quasi de gratia fama dignitate certantis, tam pertinaciter praesertim in senatu repugnaret, alioqui maiorem invidiam quam proxime passurus.
urn:cts:latinLit:tlg0233.stoa001.latinlib:5.13.3#Erat sane prius, a paucis tamen, acclamatum exeunti. Subiunxit preces multum-que lacrimarum; quin etiam tota actione homo in dicendo exercitatus operam dedit, ut deprecari magis — id enim et favorabilius et tutius — quam defendi videretur.
urn:cts:latinLit:tlg0233.stoa001.latinlib:5.13.4#Absolutus est sententia designati consulis Afrani Dextri, cuius haec summa: melius quidem Nominatum fuisse facturum, si causam Vicetinorum eodem animo quo susceperat pertulisset; quia tamen in hoc genus culpae non fraude incidisset, nihil-que dignum animadversione admisisse convinceretur, liberandum, ita ut Vicetinis quod acceperat redderet.
urn:cts:latinLit:tlg0233.stoa001.latinlib:5.13.5#Assenserunt omnes praeter Fabium Aprum. Is interdicendum ei advocationibus in quinquennium censuit, et quamvis neminem auctoritate traxisset, constanter in sententia mansit; quin etiam Dextrum, qui primus diversum censuerat, prolata lege de senatu habendo iurare coegit e re publica esse quod censuisset.
urn:cts:latinLit:tlg0233.stoa001.latinlib:5.13.6#Cui quamquam legitimae postulationi a quibusdam reclamatum est; exprobrare enim censenti ambitionem videbatur. Sed prius quam sententiae dicerentur, Nigrinus tribunus plebis recitavit libellum disertum et gravem, quo questus est venire advocationes, venire etiam praevaricationes, in lites coiri, et gloriae loco poni ex spoliis civium magnos et statos reditus.
urn:cts:latinLit:tlg0233.stoa001.latinlib:5.13.7#Recitavit capita legum, admonuit senatus consultorum, in fine dixit petendum ab optimo principe, ut quia leges, quia senatus consulta contemnerentur, ipse tantis vitiis mederetur.
urn:cts:latinLit:tlg0233.stoa001.latinlib:5.13.8#Pauci dies, et liber principis severus et tamen moderatus: leges ipsum; est in publicis actis. Quam me iuvat, quod in causis agendis non modo pactione dono munere verum etiam xeniis semper abstinui!
urn:cts:latinLit:tlg0233.stoa001.latinlib:5.13.9#Oportet quidem, quae sunt inhonesta, non quasi illicita sed quasi pudenda vitare; iucundum tamen si prohiberi publice videas, quod numquam tibi ipse permiseris.
urn:cts:latinLit:tlg0233.stoa001.latinlib:5.13.10#Erit fortasse, immo non dubie, huius propositi mei et minor laus et obscurior fama, cum omnes ex necessitate facient quod ego sponte faciebam. Interim fruor voluptate, cum alii divinum me, alii meis rapinis meae avaritiae occursum per ludum ac iocum dictitant. Vale.
urn:cts:latinLit:tlg0233.stoa001.latinlib:5.14.greeting#C. PLINIUS PONTIO ALLIFANO SUO S<ALUTEM>
urn:cts:latinLit:tlg0233.stoa001.latinlib:5.14.1#Secesseram in municipium, cum mihi nuntiatum est Cornutum Tertullum accepisse Aemiliae viae curam.
urn:cts:latinLit:tlg0233.stoa001.latinlib:5.14.2#Exprimere non possum, quanto sim gaudio affectus, et ipsius et meo nomine: ipsius quod, sit licet — sicut est — ab omni ambitione longe remotus, debet tamen ei iucundus honor esse ultro datus, meo quod aliquanto magis me delectat mandatum mihi officium, postquam par Cornuto datum video.
urn:cts:latinLit:tlg0233.stoa001.latinlib:5.14.3#Neque enim augeri dignitate quam aequari bonis gratius. Cornuto autem quid melius, quid sanctius, quid in omni genere laudis ad exemplar antiquitatis expressius? quod mihi cognitum est non fama, qua alioqui optima et meritissima fruitur, sed longis magnis-que experimentis.
urn:cts:latinLit:tlg0233.stoa001.latinlib:5.14.4#Una diligimus, una dileximus omnes fere quos aetas nostra in utroque sexu aemulandos tulit; quae societas amicitiarum artissima nos familiaritate coniunxit.
urn:cts:latinLit:tlg0233.stoa001.latinlib:5.14.5#Accessit vinculum necessitudinis publicae; idem enim mihi, ut scis, collega quasi voto petitus in praefectura aerarii fuit, fuit et in consulatu. Tum ego qui vir et quantus esset altissime inspexi, cum se-querer ut magistrum, ut parentem vererer, quod non tam aetatis maturitate quam vitae merebatur.
urn:cts:latinLit:tlg0233.stoa001.latinlib:5.14.6#His ex causis ut illi sic mihi gratulor, nec privatim magis quam publice, quod tandem homines non ad pericula ut prius verum ad honores virtute perveniunt.
urn:cts:latinLit:tlg0233.stoa001.latinlib:5.14.7#In infinitum epistulam extendam, si gaudio meo indulgeam. Praevertor ad ea, quae me agentem hic nuntius deprehendit.
urn:cts:latinLit:tlg0233.stoa001.latinlib:5.14.8#Eram cum prosocero meo, eram cum amita uxoris, eram cum amicis diu desideratis, circumibam agellos, audiebam multum rusticarum querellarum, rationes legebam invitus et cursim — aliis enim chartis, aliis sum litteris initiatus -, coeperam etiam itineri me praeparare.
urn:cts:latinLit:tlg0233.stoa001.latinlib:5.14.9#Nam includor angustiis commeatus, eo-que ipso, quod delegatum Cornuto audio officium, mei admoneor. Cupio te quoque sub idem tempus Campania tua remittat, ne quis cum in urbem rediero, contubernio nostro dies pereat. Vale.
urn:cts:latinLit:tlg0233.stoa001.latinlib:5.15.greeting#C. PLINIUS ARRIO ANTONINO SUO S<ALUTEM>
urn:cts:latinLit:tlg0233.stoa001.latinlib:5.15.1#Cum versus tuos aemulor, tum maxime quam sint boni experior. Ut enim pictores pulchram absolutam-que faciem raro nisi in peius effingunt, ita ego ab hoc archetypo labor et decido.
urn:cts:latinLit:tlg0233.stoa001.latinlib:5.15.2#Quo magis hortor, ut quam plurima proferas, quae imitari omnes concupiscant, nemo aut paucissimi possint. Vale.
urn:cts:latinLit:tlg0233.stoa001.latinlib:5.16.greeting#C. PLINIUS AEFULANO MARCELLINO SUO S<ALUTEM>
urn:cts:latinLit:tlg0233.stoa001.latinlib:5.16.1#Tristissimus haec tibi scribo, Fundani nostri filia minore defuncta. Qua puella nihil umquam festivius amabilius, nec modo longiore vita sed prope immortalitate dignius vidi.
urn:cts:latinLit:tlg0233.stoa001.latinlib:5.16.2#Nondum annos ⅩⅣ impleverat, et iam illi anilis prudentia, matronalis gravitas erat et tamen suavitas puellaris cum virginali verecundia.
urn:cts:latinLit:tlg0233.stoa001.latinlib:5.16.3#Ut illa patris cervicibus inhaerebat! ut nos amicos paternos et amanter et modeste complectebatur! ut nutrices, ut paedagogos, ut praeceptores pro suo quemque officio diligebat! quam studiose, quam intellegenter lectitabat! ut parce custodite-que ludebat! Qua illa temperantia, qua patientia, qua etiam constantia novissimam valetudinem tulit!
urn:cts:latinLit:tlg0233.stoa001.latinlib:5.16.4#Medicis obse-quebatur, sororem patrem adhortabatur ipsam-que se destitutam corporis viribus vigore animi sustinebat.
urn:cts:latinLit:tlg0233.stoa001.latinlib:5.16.5#Duravit hic illi usque ad extremum, nec aut spatio valetudinis aut metu mortis infractus est, quo plures graviores-que nobis causas relinqueret et desiderii et doloris.
urn:cts:latinLit:tlg0233.stoa001.latinlib:5.16.6#O triste plane acerbum-que funus! o morte ipsa mortis tempus indignius! iam testinata erat egregio iuveni, iam electus nuptiarum dies, iam nos vocati. Quod gaudium quo maerore mutatum est!
urn:cts:latinLit:tlg0233.stoa001.latinlib:5.16.7#Non possum exprimere verbis quantum animo vulnus acceperim, cum audivi Fundanum ipsum, ut multa luctuosa dolor invenit, praecipientem, quod in vestes margarita gemmas fuerat erogaturus, hoc in tus et unguenta et odores impenderetur.
urn:cts:latinLit:tlg0233.stoa001.latinlib:5.16.8#Est quidem ille eruditus et sapiens, ut qui se ab ineunte aetate altioribus studiis artibus-que dediderit; sed nunc omnia, quae audiit saepe quae dixit, aspernatur expulsis-que virtutibus aliis pietatis est totus.
urn:cts:latinLit:tlg0233.stoa001.latinlib:5.16.9#Ignosces, laudabis etiam, si cogitaveris quid amiserit. Amisit enim filiam, quae non minus mores eius quam os vultum-que referebat, totum-que patrem mira similitudine exscripserat.
urn:cts:latinLit:tlg0233.stoa001.latinlib:5.16.10#Proinde si quas ad eum de dolore tam iusto litteras mittes, memento adhibere solacium non quasi castigatorium et nimis forte, sed molle et humanum. Quod ut facilius admittat, multum faciet medii temporis spatium.
urn:cts:latinLit:tlg0233.stoa001.latinlib:5.16.11#Ut enim crudum adhuc vulnus medentium manus reformidat, deinde patitur atque ultro requirit, sic recens animi dolor consolationes reicit ac refugit, mox desiderat et clementer admotis acquiescit. Vale.
urn:cts:latinLit:tlg0233.stoa001.latinlib:5.17.greeting#C. PLINIUS VESTRICIO SPURINNAE SUO S<ALUTEM>
urn:cts:latinLit:tlg0233.stoa001.latinlib:5.17.1#Scio quanto opere bonis artibus faveas, quantum gaudium capias, si nobiles iuvenes dignum aliquid maioribus suis faciant. Quo festinantius nuntio tibi fuisse me hodie in auditorio Calpurni Pisonis.
urn:cts:latinLit:tlg0233.stoa001.latinlib:5.17.2#Recitabat καταστερισμῶν eruditam sane luculentam-que materiam. Scripta elegis erat fluentibus et teneris et enodibus, sublimibus etiam, ut poposcit locus. Apte enim et varie nunc attollebatur, nunc residebat; excelsa depressis, exilia plenis, severis iucunda mutabat, omnia ingenio pari.
urn:cts:latinLit:tlg0233.stoa001.latinlib:5.17.3#Commendabat haec voce suavissima, vocem verecundia: multum sanguinis, multum sollicitudinis in ore, magna ornamenta recitantis. Etenim nescio quo pacto magis in studiis homines timor quam fiducia decet.
urn:cts:latinLit:tlg0233.stoa001.latinlib:5.17.4#Ne plura — quamquam libet plura, quo sunt pulchriora de iuvene, rariora de nobili -, recitatione finita multum ac diu exosculatus adulescentem, qui est acerrimus stimulus monendi, laudibus incitavi, pergeret qua coepisset, lumen-que quod sibi maiores sui praetulissent, posteris ipse praeferret.
urn:cts:latinLit:tlg0233.stoa001.latinlib:5.17.5#Gratulatus sum optimae matri, gratulatus et fratri, qui ex auditorio illo non minorem pietatis gloriam quam ille alter eloquentiae retulit: tam notabiliter pro fratre recitante primum metus eius, mox gaudium eminuit.
urn:cts:latinLit:tlg0233.stoa001.latinlib:5.17.6#Di faciant ut talia tibi saepius nuntiem! Faveo enim saeculo ne sit sterile et effetum, mire-que cupio ne nobiles nostri nihil in domibus suis pulchrum nisi imagines habeant; quae nunc mihi hos adulescentes tacitae laudare adhortari, et quod amborum gloriae satis magnum est, agnoscere videntur. Vale.
urn:cts:latinLit:tlg0233.stoa001.latinlib:5.18.greeting#C. PLINIUS CALPURNIO MACRO SUO S<ALUTEM>
urn:cts:latinLit:tlg0233.stoa001.latinlib:5.18.1#Bene est mihi quia tibi bene est. Habes uxorem te-cum, habes filium; frueris mari fontibus viridibus agro villa amoenissima. Neque enim dubito esse amoenissimam, in qua se composuerat homo felicior, ante quam felicissimus fieret.
urn:cts:latinLit:tlg0233.stoa001.latinlib:5.18.2#Ego in Tuscis et venor et studeo, quae interdum alternis, interdum simul facio; nec tamen adhuc possum pronuntiare, utrum sit difficilius capere aliquid an scribere. Vale.
urn:cts:latinLit:tlg0233.stoa001.latinlib:5.19.greeting#C. PLINIUS VALERIO PAULINO SUO S<ALUTEM>
urn:cts:latinLit:tlg0233.stoa001.latinlib:5.19.1#Video quam molliter tuos habeas; quo simplicius tibi confitebor, qua indulgentia meos tractem.
urn:cts:latinLit:tlg0233.stoa001.latinlib:5.19.2#Est mihi semper in animo et Homericum illud πατὴρ δ' ὥς ἤπιος ἦεν et hoc nostrum 'pater familiae'. Quod si essem natura asperior et durior, frangeret me tamen infirmitas liberti mei Zosimi, cui tanto maior humanitas exhibenda est, quanto nunc illa magis eget.
urn:cts:latinLit:tlg0233.stoa001.latinlib:5.19.3#Homo probus officiosus litteratus; et ars quidem eius et quasi inscriptio comoedus, in qua plurimum facit. Nam pronuntiat acriter sapienter apte decenter etiam; utitur et cithara perite, ultra quam comoedo necesse est. Idem tam commode orationes et historias et carmina legit, ut hoc solum didicisse videatur.
urn:cts:latinLit:tlg0233.stoa001.latinlib:5.19.4#Haec tibi sedulo exposui, quo magis scires, quam multa unus mihi et quam iucunda ministeria praestaret. Accedit longa iam caritas hominis, quam ipsa pericula auxerunt.
urn:cts:latinLit:tlg0233.stoa001.latinlib:5.19.5#Est enim ita natura comparatum, ut nihil aeque amorem incitet et accendat quam carendi metus; quem ego pro hoc non semel patior.
urn:cts:latinLit:tlg0233.stoa001.latinlib:5.19.6#Nam ante aliquot annos, dum intente instanter-que pronuntiat, sanguinem reiecit atque ob hoc in Aegyptum missus a me post longam peregrinationem confirmatus rediit nuper; deinde dum per continuos dies nimis imperat voci, veteris infirmitatis tussicula admonitus rursus sanguinem reddidit.
urn:cts:latinLit:tlg0233.stoa001.latinlib:5.19.7#Qua ex causa destinavi eum mittere in praedia tua, quae Foro Iulii possides. Audivi enim te saepe referentem esse ibi et aera salubrem et lac eiusmodi curationibus accommodatissimum.
urn:cts:latinLit:tlg0233.stoa001.latinlib:5.19.8#Rogo ergo scribas tuis, ut illi villa, ut domus pateat, offerant etiam sumptibus eius, si quid opus erit.
urn:cts:latinLit:tlg0233.stoa001.latinlib:5.19.9#Erit autem opus modico; est enim tam parcus et continens, ut non solum delicias verum etiam necessitates valetudinis frugalitate restringat. Ego proficiscenti tantum viatici dabo, quantum sufficiat eunti in tua. Vale.
urn:cts:latinLit:tlg0233.stoa001.latinlib:5.20.greeting#C. PLINIUS CORNELIO URSO SUO S<ALUTEM>
urn:cts:latinLit:tlg0233.stoa001.latinlib:5.20.1#Iterum Bithyni: breve tempus a Iulio Basso, et Rufum Varenum proconsulem detulerunt, Varenum quem nuper adversus Bassum advocatum et postularant et acceperant. Inducti in senatum inquisitionem postulaverunt.
urn:cts:latinLit:tlg0233.stoa001.latinlib:5.20.2#Varenus petit ut sibi quoque defensionis causa evocare testes liceret; recusantibus Bithynis cognitio suscepta est. Egi pro Vareno non sine eventu; nam bene an male liber indicabit.
urn:cts:latinLit:tlg0233.stoa001.latinlib:5.20.3#In actionibus enim utramque in partem fortuna dominatur: multum commendationis et detrahit et affert memoria vox gestus tempus ipsum, postremo vel amor vel odium rei; liber offensis, liber gratia, liber et secundis casibus et adversis caret.
urn:cts:latinLit:tlg0233.stoa001.latinlib:5.20.4#Respondit mihi Fonteius Magnus, unus ex Bithynis, plurimis verbis paucissimis rebus. Est pleris-que Graecorum, ut illi, pro copia volubilitas: tam longas tam-que frigidas perihodos uno spiritu quasi torrente contorquent.
urn:cts:latinLit:tlg0233.stoa001.latinlib:5.20.5#Itaque Iulius Candidus non invenuste solet dicere, aliud esse eloquentiam aliud loquentiam. Nam eloquentia vix uni aut alteri, immo — si M. Antonio credimus — nemini, haec vero, quam Candidus loquentiam appellat, multis atque etiam impudentissimo cuique maxime contigit.
urn:cts:latinLit:tlg0233.stoa001.latinlib:5.20.6#Postero die dixit pro Vareno Homullus callide acriter culte, contra Nigrinus presse graviter ornate. Censuit Acilius Rufus consul designatus inquisitionem Bithynis dandam, postulationem Vareni silentio praeteriit.
urn:cts:latinLit:tlg0233.stoa001.latinlib:5.20.7#Haec forma negandi fuit. Cornelius Priscus consularis et accusatoribus quae petebant et reo tribuit, vicit-que numero. Impetravimus rem nec lege comprehensam nec satis usitatam, iustam tamen.
urn:cts:latinLit:tlg0233.stoa001.latinlib:5.20.8#Quare iustam, non sum epistula exsecuturus, ut desideres actionem. Nam si verum est Homericum illud:|"τὴν γὰρ ἀοιδὴν μᾶλλον ἐπικείουσ' ἄνθρωποι,|ἥ τις ἀκουόντεσσι νεωτάτη ἀμφιπέληται,"|providendum est mihi, ne gratiam novitatis et florem, quae oratiunculam illam vel maxime commendat, epistulae loquacitate praecerpam. Vale.
urn:cts:latinLit:tlg0233.stoa001.latinlib:5.21.greeting#C. PLINIUS POMPEIO SATURNINO SUO S<ALUTEM>
urn:cts:latinLit:tlg0233.stoa001.latinlib:5.21.1#Varie me affecerunt litterae tuae; nam partim laeta partim tristia continebant: laeta quod te in urbe teneri nuntiabant — 'nollem' inquis; sed ego volo -, praeterea quod recitaturum statim ut venissem pollicebantur; ago gratias quod exspector.
urn:cts:latinLit:tlg0233.stoa001.latinlib:5.21.2#Triste illud, quod Iulius Valens graviter iacet; quamquam ne hoc quidem triste, si illius utilitatibus aestimetur, cuius interest quam maturissime inexplicabili morbo liberari.
urn:cts:latinLit:tlg0233.stoa001.latinlib:5.21.3#Illud plane non triste solum verum etiam luctuosum, quod Iulius Avitus decessit dum ex quaestura redit, decessit in nave, procul a fratre amantissimo, procul a matre a sororibus
urn:cts:latinLit:tlg0233.stoa001.latinlib:5.21.4#— nihil ista ad mortuum pertinent, sed pertinuerunt cum moreretur, pertinent ad hos qui supersunt -; iam quod in flore primo tantae indolis iuvenis exstinctus est summa consecuturus, si virtutes eius maturuissent.
urn:cts:latinLit:tlg0233.stoa001.latinlib:5.21.5#Quo ille studiorum amore flagrabat! quantum legit, quantum etiam scripsit! quae nunc omnia cum ipso sine fructu posteritatis abierunt.
urn:cts:latinLit:tlg0233.stoa001.latinlib:5.21.6#Sed quid ego indulgeo dolori? Cui si frenos remittas, nulla materia non maxima est. Finem epistulae faciam, ut facere possim etiam lacrimis quas epistula expressit. Vale.
urn:cts:latinLit:stoa0233.stoa001.latinlib:6.title#C. PLINII CAECILII SECUNDI EPISTULARVM LIBER SEXTUS
urn:cts:latinLit:tlg0233.stoa001.latinlib:6.1.greeting#C. PLINIUS TIRONI SUO S<ALUTEM>
urn:cts:latinLit:tlg0233.stoa001.latinlib:6.1.1#Quamdiu ego trans Padum tu in Piceno, minus te requirebam; postquam ego in urbe tu adhuc in Piceno, multo magis, seu quod ipsa loca in quibus esse una solemus acrius me tui commonent, seu quod desiderium absentium nihil perinde ac vicinitas acuit, quoque propius accesseris ad spem fruendi, hoc impatientius careas.
urn:cts:latinLit:tlg0233.stoa001.latinlib:6.1.2#Quidquid in causa, eripe me huic tormento. Veni, aut ego illuc unde inconsulte properavi revertar, vel ob hoc solum, ut experiar an mihi, cum sine me Romae coeperis esse, similes his epistulas mittas. Vale.
urn:cts:latinLit:tlg0233.stoa001.latinlib:6.2.greeting#C. PLINIUS ARRIANO SUO S<ALUTEM>
urn:cts:latinLit:tlg0233.stoa001.latinlib:6.2.1#Soleo non numquam in iudiciis quaerere M. Regulum; nolo enim dicere desiderare.
urn:cts:latinLit:tlg0233.stoa001.latinlib:6.2.2#Cur ergo quaero? Habebat studiis honorem, timebat pallebat scribebat, quamvis non posset ediscere. Illud ipsum, quod oculum modo dextrum modo sinistrum circumlinebat — dextrum si a petitore, alterum si a possessore esset acturus -, quod candidum splenium in hoc aut in illud supercilium transferebat, quod semper haruspices consulebat de actionis eventu, a nimia superstitione sed tamen et a magno studiorum honore veniebat.
urn:cts:latinLit:tlg0233.stoa001.latinlib:6.2.3#Iam illa perquam iucunda una dicentibus, quod libera tempora petebat, quod audituros corrogabat. Quid enim iucundius quam sub alterius invidia quamdiu velis, et in alieno auditorio quasi deprehensum commode dicere?
urn:cts:latinLit:tlg0233.stoa001.latinlib:6.2.4#Sed utcumque se habent ista, bene fecit Regulus quod est mortuus: melius, si ante. Nunc enim sane poterat sine malo publico vivere, sub eo principe sub quo nocere non poterat.
urn:cts:latinLit:tlg0233.stoa001.latinlib:6.2.5#Ideo fas est non numquam eum quaerere. Nam, postquam obiit ille, increbruit passim et invaluit consuetudo binas vel singulas clepsydras, interdum etiam dimidias et dandi et petendi. Nam et qui dicunt, egisse malunt quam agere, et qui audiunt, finire quam iudicare. Tanta neglegentia tanta desidia, tanta denique irreverentia studiorum periculorum-que est.
urn:cts:latinLit:tlg0233.stoa001.latinlib:6.2.6#An nos sapientiores maioribus nostris, nos legibus ipsis iustiores, quae tot horas tot dies tot comperendinationes largiuntur? Hebetes illi et supra modum tardi; nos apertius dicimus, celerius intellegimus, religiosius iudicamus, quia paucioribus clepsydris praecipitamus causas quam diebus explicari solebant.
urn:cts:latinLit:tlg0233.stoa001.latinlib:6.2.7#O Regule, qui ambitione ab omnibus obtinebas quod fidei paucissimi praestant! Equidem quotiens iudico, quod vel saepius facio quam dico, quantum quis plurimum postulat aquae do.
urn:cts:latinLit:tlg0233.stoa001.latinlib:6.2.8#Etenim temerarium existimo divinare quam spatiosa sit causa inaudita, tempus-que negotio finire cuius modum ignores, praesertim cum primam religioni suae iudex patientiam debeat, quae pars magna iustitiae est. At quaedam supervacua dicuntur. Etiam: sed satius est et haec dici quam non dici necessaria.
urn:cts:latinLit:tlg0233.stoa001.latinlib:6.2.9#Praeterea, an sint supervacua, nisi cum audieris scire non possis. Sed de his melius coram ut de pluribus vitiis civitatis. Nam tu quoque amore communium soles emendari cupere quae iam corrigere difficile est.
urn:cts:latinLit:tlg0233.stoa001.latinlib:6.2.10#Nunc respiciamus domos nostras. Ecquid omnia in tua recte? in mea novi nihil. Mihi autem et gratiora sunt bona quod perseverant, et leviora incommoda quod assuevi. Vale.
urn:cts:latinLit:tlg0233.stoa001.latinlib:6.3.greeting#C. PLINIUS VERO SUO S<ALUTEM>
urn:cts:latinLit:tlg0233.stoa001.latinlib:6.3.1#Gratias ago, quod agellum quem nutrici meae donaveram colendum suscepisti. Erat, cum donarem, centum milium nummum; postea decrescente reditu etiam pretium minuit, quod nunc te curante reparabit.
urn:cts:latinLit:tlg0233.stoa001.latinlib:6.3.2#Tu modo memineris commendari tibi a me non arbores et terram, quamquam haec quoque, sed munusculum meum, quod esse quam fructuosissimum non illius magis interest quae accepit, quam mea qui dedi. Vale.
urn:cts:latinLit:tlg0233.stoa001.latinlib:6.4.greeting#C. PLINIUS CALPURNIAE SUAE S<ALUTEM>
urn:cts:latinLit:tlg0233.stoa001.latinlib:6.4.1#Numquam sum magis de occupationibus meis questus, quae me non sunt passae aut proficiscentem te valetudinis causa in Campaniam prosequi aut profectam e vestigio subsequi.
urn:cts:latinLit:tlg0233.stoa001.latinlib:6.4.2#Nunc enim praecipue simul esse cupiebam, ut oculis meis crederem quid viribus quid corpusculo apparares, ecquid denique secessus voluptates regionis-que abundantiam inoffensa transmitteres.
urn:cts:latinLit:tlg0233.stoa001.latinlib:6.4.3#Equidem etiam fortem te non sine cura desiderarem; est enim suspensum et anxium de eo quem ardentissime diligas interdum nihil scire.
urn:cts:latinLit:tlg0233.stoa001.latinlib:6.4.4#Nunc vero me cum absentiae tum infirmitatis tuae ratio incerta et varia sollicitudine exterret. Vereor omnia, imaginor omnia, quae-que natura metuentium est, ea maxime mihi quae maxime abominor fingo.
urn:cts:latinLit:tlg0233.stoa001.latinlib:6.4.5#Quo impensius rogo, ut timori meo cottidie singulis vel etiam binis epistulis consulas. Ero enim securior dum lego, statim-que timebo cum legero. Vale.
urn:cts:latinLit:tlg0233.stoa001.latinlib:6.5.greeting#C. PLINIUS URSO SUO S<ALUTEM>
urn:cts:latinLit:tlg0233.stoa001.latinlib:6.5.1#Scripseram tenuisse Varenum, ut sibi evocare testes liceret; quod pluribus aequum, quibusdam iniquum et quidem pertinaciter visum, maxime Licinio Nepoti, qui se-quenti senatu, cum de rebus aliis referretur, de proximo senatus consulto disseruit finitam-que causam retractavit.
urn:cts:latinLit:tlg0233.stoa001.latinlib:6.5.2#Addidit etiam petendum a consulibus ut referrent sub exemplo legis ambitus de lege repetundarum, an placeret in futurum ad eam legem adici, ut sicut accusatoribus inquirendi testibus-que denuntiandi potestas ex ea lege esset, ita reis quoque fieret.
urn:cts:latinLit:tlg0233.stoa001.latinlib:6.5.3#Fuerunt quibus haec eius oratio ut sera et intempestiva et praepostera displiceret, quae omisso contra dicendi tempore castigaret peractum, cui potuisset occurrere.
urn:cts:latinLit:tlg0233.stoa001.latinlib:6.5.4#Iuventius quidem Celsus praetor tamquam emendatorem senatus et multis et vehementer increpuit. Respondit Nepos rursus-que Celsus; neuter contumeliis temperavit.
urn:cts:latinLit:tlg0233.stoa001.latinlib:6.5.5#Nolo referre quae dici ab ipsis moleste tuli. Quo magis quosdam e numero nostro improbavi, qui modo ad Celsum modo ad Nepotem, prout hic vel ille diceret, cupiditate audiendi cursitabant, et nunc quasi stimularent et accenderent, nunc quasi reconciliarent ac recomponerent, frequentius singulis, ambobus interdum propitium Caesarem ut in ludicro aliquo precabantur.
urn:cts:latinLit:tlg0233.stoa001.latinlib:6.5.6#Mihi quidem illud etiam peracerbum fuit, quod sunt alter alteri quid pararent indicati. Nam et Celsus Nepoti ex libello respondit et Celso Nepos ex pugillaribus.
urn:cts:latinLit:tlg0233.stoa001.latinlib:6.5.7#Tanta loquacitas amicorum, ut homines iurgaturi id ipsum invicem scierint, tamquam convenisset. Vale.
urn:cts:latinLit:tlg0233.stoa001.latinlib:6.6.greeting#C. PLINIUS FUNDANO SUO S<ALUTEM>
urn:cts:latinLit:tlg0233.stoa001.latinlib:6.6.1#Si quando, nunc praecipue cuperem esse te Romae, et sis rogo. Opus est mihi voti laboris sollicitudinis socio. Petit honores Iulius Naso; petit cum multis, cum bonis, quos ut gloriosum sic est difficile superare.
urn:cts:latinLit:tlg0233.stoa001.latinlib:6.6.2#Pendeo ergo et exerceor spe, afficior metu et me consularem esse non sentio; nam rursus mihi videor omnium quae decucurri candidatus.
urn:cts:latinLit:tlg0233.stoa001.latinlib:6.6.3#Meretur hanc curam longa mei caritate. Est mihi cum illo non sane paterna amicitia — neque enim esse potuit per meam aetatem -; solebat tamen vixdum adulescentulo mihi pater eius cum magna laude monstrari. Erat non studiorum tantum verum etiam studiosorum amantissimus ac prope cotidie ad audiendos, quos tunc ego frequentabam, Quintilianum Niceten Sacerdotem ventitabat, vir alioqui clarus et gravis et qui prodesse filio memoria sui debeat.
urn:cts:latinLit:tlg0233.stoa001.latinlib:6.6.4#Sed multi nunc in senatu quibus ignotus ille, multi quibus notus, sed non nisi viventes reverentur. Quo magis huic, omissa gloria patris in qua magnum ornamentum gratia infirma, ipsi enitendum ipsi elaborandum est.
urn:cts:latinLit:tlg0233.stoa001.latinlib:6.6.5#Quod quidem semper, quasi provideret hoc tempus, sedulo fecit: paravit amicos, quos paraverat coluit, me certe, ut primum sibi iudicare permisit, ad amorem imitationem-que delegit.
urn:cts:latinLit:tlg0233.stoa001.latinlib:6.6.6#Dicenti mihi sollicitus assistit, assidet recitanti; primis etiam et cum maxime nascentibus opusculis meis interest, nunc solus ante cum fratre, cuius nuper amissi ego suscipere partes, ego vicem debeo implere.
urn:cts:latinLit:tlg0233.stoa001.latinlib:6.6.7#Doleo enim et illum immatura morte indignissime raptum, et hunc optimi fratris adiumento destitutum solis-que amicis relictum.
urn:cts:latinLit:tlg0233.stoa001.latinlib:6.6.8#Quibus ex causis exigo ut venias, et suffragio meo tuum iungas. Permultum interest mea te ostentare, te-cum circumire. Ea est auctoritas tua, ut putem me efficacius te-cum etiam meos amicos rogaturum.
urn:cts:latinLit:tlg0233.stoa001.latinlib:6.6.9#Abrumpe si qua te retinent: hoc tempus meum, hoc fides, hoc etiam dignitas postulat. Suscepi candidatum, et suscepisse me notum est; ego ambio, ego periclitor; in summa, si datur Nasoni quod petit, illius honor, si negatur, mea repulsa est. Vale.
urn:cts:latinLit:tlg0233.stoa001.latinlib:6.7.greeting#C. PLINIUS CALPURNIAE SUAE S<ALUTEM>
urn:cts:latinLit:tlg0233.stoa001.latinlib:6.7.1#Scribis te absentia mea non mediocriter affici unum-que habere solacium, quod pro me libellos meos teneas, saepe etiam in vestigio meo colloces.
urn:cts:latinLit:tlg0233.stoa001.latinlib:6.7.2#Gratum est quod nos requiris, gratum quod his fomentis acquiescis; invicem ego epistulas tuas lectito atque identidem in manus quasi novas sumo.
urn:cts:latinLit:tlg0233.stoa001.latinlib:6.7.3#Sed eo magis ad desiderium tui accendor: nam cuius litterae tantum habent suavitatis, huius sermonibus quantum dulcedinis inest! Tu tamen quam frequentissime scribe, licet hoc ita me delectet ut torqueat. Vale.
urn:cts:latinLit:tlg0233.stoa001.latinlib:6.8.greeting#C. PLINIUS PRISCO SUO S<ALUTEM>
urn:cts:latinLit:tlg0233.stoa001.latinlib:6.8.1#Atilium Crescentem et nosti et amas. Quis enim illum spectatior paulo aut non novit aut non amat? Hunc ego non ut multi, sed artissime diligo.
urn:cts:latinLit:tlg0233.stoa001.latinlib:6.8.2#Oppida nostra unius diei itinere dirimuntur; ipsi amare invicem, qui est flagrantissimus amor, adulescentuli coepimus. Mansit hic postea, nec refrixit iudicio sed invaluit. Sciunt qui alterutrum nostrum familiarius intuentur. Nam et ille amicitiam meam latissima praedicatione circumfert, et ego prae me fero, quantae sit mihi curae modestia quies securitas eius.
urn:cts:latinLit:tlg0233.stoa001.latinlib:6.8.3#Quin etiam, cum insolentiam cuiusdam tribunatum plebis inituri vereretur, id-que indicasset mihi, respondi: οὔ τις ἐμεῦ ζῶντος. Quorsus haec? ut scias, non posse Atilium me incolumi iniuriam accipere.
urn:cts:latinLit:tlg0233.stoa001.latinlib:6.8.4#Iterum dices 'quorsus haec?' Debuit ei pecuniam Valerius Varus. Huius est heres Maximus noster, quem et ipse amo, sed coniunktius tu.
urn:cts:latinLit:tlg0233.stoa001.latinlib:6.8.5#Rogo ergo, exigo etiam pro iure amicitiae, cures ut Atilio meo salva sit non sors modo verum etiam usura plurium annorum. Homo est alieni abstinentissimus sui diligens; nullis quaestibus sustinetur, nullus illi nisi ex frugalitate reditus.
urn:cts:latinLit:tlg0233.stoa001.latinlib:6.8.6#Nam studia, quibus plurimum praestat, ad voluptatem tantum et gloriam exercet. Gravis est ei vel minima iactura; quam<quam> reparare quod amiseris gravius.
urn:cts:latinLit:tlg0233.stoa001.latinlib:6.8.7#Exime hunc illi, exime hunc mihi scrupulum: sine me suavitate eius, sine leporibus perfrui. Neque enim possum tristem videre, cuius hilaritas me tristem esse non patitur.
urn:cts:latinLit:tlg0233.stoa001.latinlib:6.8.8#In summa nosti facetias hominis; quas velim attendas, ne in bilem et amaritudinem vertat iniuria. Quam vim habeat offensus, crede ei quam in amore habet. Non feret magnum et liberum ingenium cum contumelia damnum.
urn:cts:latinLit:tlg0233.stoa001.latinlib:6.8.9#Verum, ut ferat ille, ego meum damnum meam contumeliam iudicabo, sed non tamquam pro mea — hoc est, gravius — irascar. Quamquam quid denuntiationibus et quasi minis ago? Quin potius, ut coeperam, rogo oro des operam, ne ille se — quod valdissime vereor — a me, ego me neglectum a te putem. Dabis autem, si hoc perinde curae est tibi quam illud mihi. Vale.
urn:cts:latinLit:tlg0233.stoa001.latinlib:6.9.greeting#C. PLINIUS TACITO SUO S<ALUTEM>
urn:cts:latinLit:tlg0233.stoa001.latinlib:6.9.1#Commendas mihi Iulium Nasonem candidatum. Nasonem mihi? quid si me ipsum? Fero tamen et ignosco. Eundem enim commendassem tibi, si te Romae morante ipse afuissem.
urn:cts:latinLit:tlg0233.stoa001.latinlib:6.9.2#Habet hoc sollicitudo, quod omnia necessaria putat. Tu tamen censeo alios roges; ego precum tuarum minister adiutor particeps ero. Vale.
urn:cts:latinLit:tlg0233.stoa001.latinlib:6.10.greeting#C. PLINIUS ALBINO SUO S<ALUTEM>
urn:cts:latinLit:tlg0233.stoa001.latinlib:6.10.1#Cum venissem in socrus meae villam Alsiensem, quae aliquamdiu Rufi Vergini fuit, ipse mihi locus optimi illius et maximi viri desiderium non sine dolore renovavit. Hunc enim colere secessum atque etiam senectutis suae nidulum vocare consueverat.
urn:cts:latinLit:tlg0233.stoa001.latinlib:6.10.2#Quocumque me contulissem, illum animus illum oculi requirebant. Libuit etiam monimentum eius videre, et vidisse paenituit.
urn:cts:latinLit:tlg0233.stoa001.latinlib:6.10.3#Est enim adhuc imperfectum, nec difficultas operis in causa, modici ac potius exigui, sed inertia eius cui cura mandata est. Subit indignatio cum miseratione, post decimum mortis annum reliquias neglectum-que cinerem sine titulo sine nomine iacere, cuius memoria orbem terrarum gloria pervagetur.
urn:cts:latinLit:tlg0233.stoa001.latinlib:6.10.4#At ille mandaverat caverat-que, ut divinum illud et immortale factum versibus inscriberetur:|Hic situs est Rufus, pulso qui Vindice quondam|imperium asseruit non sibi sed patriae.
urn:cts:latinLit:tlg0233.stoa001.latinlib:6.10.5#Tam rara in amicitiis fides, tam parata oblivio mortuorum, ut ipsi nobis debeamus etiam conditoria exstruere omnia-que heredum officia praesumere.
urn:cts:latinLit:tlg0233.stoa001.latinlib:6.10.6#Nam cui non est verendum, quod videmus accidisse Verginio? cuius iniuriam ut indigniorem, sic etiam notiorem ipsius claritas facit. Vale.
urn:cts:latinLit:tlg0233.stoa001.latinlib:6.11.greeting#C. PLINIUS MAXIMO SUO S<ALUTEM>
urn:cts:latinLit:tlg0233.stoa001.latinlib:6.11.1#O diem laetum! Adhibitus in consilium a praefecto urbis audivi ex diverso agentes summae spei summae indolis iuvenes, Fuscum Salinatorem et Ummidium Quadratum, egregium par nec modo temporibus nostris sed litteris ipsis ornamento futurum.
urn:cts:latinLit:tlg0233.stoa001.latinlib:6.11.2#Mira utrique probitas, constantia salva, decorus habitus, os Latinum, vox virilis, tenax memoria, magnum ingenium, iudicium aequale; quae singula mihi voluptati fuerunt, atque inter haec illud, quod et ipsi me ut rectorem, ut magistrum intuebantur, et iis qui audiebant me aemulari, meis instare vestigiis videbantur.
urn:cts:latinLit:tlg0233.stoa001.latinlib:6.11.3#O diem — repetam enim — laetum notandum-que mihi candidissimo calculo! Quid enim aut publice laetius quam clarissimos iuvenes nomen et famam ex studiis petere, aut mihi optatius quam me ad recta tendentibus quasi exemplar esse propositum?
urn:cts:latinLit:tlg0233.stoa001.latinlib:6.11.4#Quod gaudium ut perpetuo capiam deos oro; ab isdem teste te peto, ut omnes qui me imitari tanti putabunt meliores esse quam me velint. Vale.
urn:cts:latinLit:tlg0233.stoa001.latinlib:6.12.greeting#C. PLINIUS FABATO PROSOCERO SUO S<ALUTEM>
urn:cts:latinLit:tlg0233.stoa001.latinlib:6.12.1#Tu vero non debes suspensa manu commendare mihi quos tuendos putas. Nam et te decet multis prodesse et me suscipere quidquid ad curam tuam pertinet.
urn:cts:latinLit:tlg0233.stoa001.latinlib:6.12.2#Itaque Bittio Prisco quantum plurimum potuero praestabo, praesertim in harena mea, hoc est apud centumviros.
urn:cts:latinLit:tlg0233.stoa001.latinlib:6.12.3#Epistularum, quas mihi ut ais 'aperto pectore' scripsisti, oblivisci me iubes; at ego nullarum libentius memini. Ex illis enim vel praecipue sentio, quanto opere me diligas, cum sic exegeris me-cum, ut solebas cum tuo filio.
urn:cts:latinLit:tlg0233.stoa001.latinlib:6.12.4#Nec dissimulo hoc mihi iucundiores eas fuisse, quod habebam bonam causam, cum summo studio curassem quod tu curari volebas.
urn:cts:latinLit:tlg0233.stoa001.latinlib:6.12.5#Proinde etiam atque etiam rogo, ut mihi semper eadem simplicitate, quotiens cessare videbor — 'videbor' dico, numquam enim cessabo -, convicium facias, quod et ego intellegam a summo amore proficisci, et tu non meruisse me gaudeas. Vale.
urn:cts:latinLit:tlg0233.stoa001.latinlib:6.13.greeting#C. PLINIUS URSO SUO S<ALUTEM>
urn:cts:latinLit:tlg0233.stoa001.latinlib:6.13.1#Umquamne vidisti quemquam tam laboriosum et exercitum quam Varenum meum? cui quod summa contentione impetraverat defendendum et quasi rursus petendum fuit.
urn:cts:latinLit:tlg0233.stoa001.latinlib:6.13.2#Bithyni senatus consultum apud consules carpere ac labefactare sunt ausi, atque etiam absenti principi criminari; ab illo ad senatum remissi non destiterunt. Egit Claudius Capito irreverenter magis quam constanter, ut qui senatus consultum apud senatum accusaret.
urn:cts:latinLit:tlg0233.stoa001.latinlib:6.13.3#Respondit Catius Fronto graviter et firme. Senatus ipse mirificus; nam illi quoque qui prius negarant Vareno quae petebat, eadem danda postquam erant data censuerunt;
urn:cts:latinLit:tlg0233.stoa001.latinlib:6.13.4#singulos enim integra re dissentire fas esse, peracta quod pluribus placuisset cunctis tuendum.
urn:cts:latinLit:tlg0233.stoa001.latinlib:6.13.5#Acilius tantum Rufus et cum eo septem an octo, septem immo, in priore sententia perseverarunt. Erant in hac paucitate non nulli, quorum temporaria gravitas vel potius gravitatis imitatio ridebatur.
urn:cts:latinLit:tlg0233.stoa001.latinlib:6.13.6#Tu tamen aestima, quantum nos in ipsa pugna certaminis maneat, cuius quasi praelusio atque praecursio has contentiones excitavit. Vale.
urn:cts:latinLit:tlg0233.stoa001.latinlib:6.14.greeting#C. PLINIUS MAURICO SUO S<ALUTEM>
urn:cts:latinLit:tlg0233.stoa001.latinlib:6.14.1#Sollicitas me in Formianum. Veniam ea condicione, ne quid contra commodum tuum facias; qua pactione invicem mihi caveo. Neque enim mare et litus, sed te otium libertatem sequor: alioqui satius est in urbe remanere.
urn:cts:latinLit:tlg0233.stoa001.latinlib:6.14.2#Oportet enim omnia aut ad alienum arbitrium aut ad suum facere. Mei certe stomachi haec natura est, ut nihil nisi totum et merum velit. Vale.
urn:cts:latinLit:tlg0233.stoa001.latinlib:6.15.greeting#C. PLINIUS ROMANO SUO S<ALUTEM>
urn:cts:latinLit:tlg0233.stoa001.latinlib:6.15.1#Mirificae rei non interfuisti; ne ego quidem, sed me recens fabula excepit. Passennus Paulus, splendidus eques Romanus et in primis eruditus, scribit elegos. Gentilicium hoc illi: est enim municeps Properti atque etiam inter maiores suos Propertium numerat.
urn:cts:latinLit:tlg0233.stoa001.latinlib:6.15.2#Is cum recitaret, ita coepit dicere: 'Prisce, iubes...'. Ad hoc Iavolenus Priscus — aderat enim ut Paulo amicissimus -: 'Ego vero non iubeo.' Cogita qui risus hominum, qui ioci.
urn:cts:latinLit:tlg0233.stoa001.latinlib:6.15.3#Est omnino Priscus dubiae sanitatis, interest tamen officiis, adhibetur consiliis atque etiam ius civile publice respondet: quo magis quod tunc fecit et ridiculum et notabile fuit.
urn:cts:latinLit:tlg0233.stoa001.latinlib:6.15.4#Interim Paulo aliena deliratio aliquantum frigoris attulit. Tam sollicite recitaturis providendum est, non solum ut sint ipsi sani verum etiam ut sanos adhibeant. Vale.
urn:cts:latinLit:tlg0233.stoa001.latinlib:6.16.greeting#C. PLINIUS TACITO SUO S<ALUTEM>
urn:cts:latinLit:tlg0233.stoa001.latinlib:6.16.1#Petis ut tibi avunculi mei exitum scribam, quo verius tradere posteris possis. Gratias ago; nam video morti eius si celebretur a te immortalem gloriam esse propositam.
urn:cts:latinLit:tlg0233.stoa001.latinlib:6.16.2#Quamvis enim pulcherrimarum clade terrarum, ut populi ut urbes memorabili casu, quasi semper victurus occiderit, quamvis ipse plurima opera et mansura condiderit, multum tamen perpetuitati eius scriptorum tuorum aeternitas addet.
urn:cts:latinLit:tlg0233.stoa001.latinlib:6.16.3#Equidem beatos puto, quibus deorum munere datum est aut facere scribenda aut scribere legenda, beatissimos vero quibus utrumque. Horum in numero avunculus meus et suis libris et tuis erit. Quo libentius suscipio, deposco etiam quod iniungis.
urn:cts:latinLit:tlg0233.stoa001.latinlib:6.16.4#Erat Miseni classem-que imperio praesens regebat. Nonum Kal. Septembres hora fere septima mater mea indicat ei apparere nubem inusitata et magnitudine et specie.
urn:cts:latinLit:tlg0233.stoa001.latinlib:6.16.5#Usus ille sole, mox frigida, gustaverat iacens studebat-que; poscit soleas, ascendit locum ex quo maxime miraculum illud conspici poterat. Nubes — incertum procul intuentibus ex quo monte; Vesuvium fuisse postea cognitum est — oriebatur, cuius similitudinem et formam non alia magis arbor quam pinus expresserit.
urn:cts:latinLit:tlg0233.stoa001.latinlib:6.16.6#Nam longissimo velut trunco elata in altum quibusdam ramis diffundebatur, credo quia recenti spiritu evecta, dein senescente eo destituta aut etiam pondere suo victa in latitudinem vanescebat, candida interdum, interdum sordida et maculosa prout terram cineremve sustulerat.
urn:cts:latinLit:tlg0233.stoa001.latinlib:6.16.7#Magnum propius-que noscendum ut eruditissimo viro visum. Iubet liburnicam aptari; mihi si venire una vellem facit copiam; respondi studere me malle, et forte ipse quod scriberem dederat.
urn:cts:latinLit:tlg0233.stoa001.latinlib:6.16.8#Egrediebatur domo; accipit codicillos Rectinae Tasci imminenti periculo exterritae — nam villa eius subiacebat, nec ulla nisi navibus fuga -: ut se tanto discrimini eriperet orabat.
urn:cts:latinLit:tlg0233.stoa001.latinlib:6.16.9#Vertit ille consilium et quod studioso animo incohaverat obit maximo. Deducit quadriremes, ascendit ipse non Rectinae modo sed multis — erat enim frequens amoenitas orae — laturus auxilium.
urn:cts:latinLit:tlg0233.stoa001.latinlib:6.16.10#Properat illuc unde alii fugiunt, rectum-que cursum recta gubernacula in periculum tenet adeo solutus metu, ut omnes illius mali motus omnes figuras ut deprenderat oculis dictaret enotaret-que.
urn:cts:latinLit:tlg0233.stoa001.latinlib:6.16.11#Iam navibus cinis incidebat, quo propius accederent, calidior et densior; iam pumices etiam nigri-que et ambusti et fracti igne lapides; iam vadum subitum ruina-que montis litora obstantia. Cunctatus paulum an retro flecteret, mox gubernatori ut ita faceret monenti 'Fortes' inquit 'fortuna iuvat: Pomponianum pete.'
urn:cts:latinLit:tlg0233.stoa001.latinlib:6.16.12#Stabiis erat diremptus sinu medio — nam sensim circumactis curvatis-que litoribus mare infunditur -; ibi quamquam nondum periculo appropinquante, conspicuo tamen et cum cresceret proximo, sarcinas contulerat in naves, certus fugae si contrarius ventus resedisset. Quo tunc avunculus meus secundissimo invectus, complectitur trepidantem consolatur hortatur, ut-que timorem eius sua securitate leniret, deferri in balineum iubet; lotus accubat cenat, aut hilaris aut — quod aeque magnum — similis hilari.
urn:cts:latinLit:tlg0233.stoa001.latinlib:6.16.13#Interim e Vesuvio monte pluribus locis latissimae flammae alta-que incendia relucebant, quorum fulgor et claritas tenebris noctis excitabatur. Ille agrestium trepidatione ignes relictos desertas-que villas per solitudinem ardere in remedium formidinis dictitabat. Tum se quieti dedit et quievit verissimo quidem somno; nam meatus animae, qui illi propter amplitudinem corporis gravior et sonantior erat, ab iis qui limini obversabantur audiebatur.
urn:cts:latinLit:tlg0233.stoa001.latinlib:6.16.14#Sed area ex qua diaeta adibatur ita iam cinere mixtis-que pumicibus oppleta surrexerat, ut si longior in cubiculo mora, exitus negaretur. Excitatus procedit, se-que Pomponiano ceteris-que qui pervigilaverant reddit.
urn:cts:latinLit:tlg0233.stoa001.latinlib:6.16.15#In commune consultant, intra tecta subsistant an in aperto vagentur. Nam crebris vastis-que tremoribus tecta nutabant, et quasi emota sedibus suis nunc huc nunc illuc abire aut referri videbantur.
urn:cts:latinLit:tlg0233.stoa001.latinlib:6.16.16#Sub dio rursus quamquam levium exesorum-que pumicum casus metuebatur, quod tamen periculorum collatio elegit; et apud illum quidem ratio rationem, apud alios timorem timor vicit. Cervicalia capitibus imposita linteis constringunt; id munimentum adversus incidentia fuit.
urn:cts:latinLit:tlg0233.stoa001.latinlib:6.16.17#Iam dies alibi, illic nox omnibus noctibus nigrior densior-que; quam tamen faces multae varia-que lumina solvebant. Placuit egredi in litus, et ex proximo adspicere, ecquid iam mare admitteret; quod adhuc vastum et adversum permanebat.
urn:cts:latinLit:tlg0233.stoa001.latinlib:6.16.18#Ibi super abiectum linteum recubans semel atque iterum frigidam aquam poposcit hausit-que. Deinde flammae flammarum-que praenuntius odor sulpuris alios in fugam vertunt, excitant illum.
urn:cts:latinLit:tlg0233.stoa001.latinlib:6.16.19#Innitens servolis duobus assurrexit et statim concidit, ut ego colligo, crassiore caligine spiritu obstructo, clauso-que stomacho qui illi natura invalidus et angustus et frequenter aestuans erat.
urn:cts:latinLit:tlg0233.stoa001.latinlib:6.16.20#Ubi dies redditus — is ab eo quem novissime viderat tertius -, corpus inventum integrum illaesum opertum-que ut fuerat indutus: habitus corporis quiescenti quam defuncto similior.
urn:cts:latinLit:tlg0233.stoa001.latinlib:6.16.21#Interim Miseni ego et mater — sed nihil ad historiam, nec tu aliud quam de exitu eius scire voluisti. Finem ergo faciam.
urn:cts:latinLit:tlg0233.stoa001.latinlib:6.16.22#Unum adiciam, omnia me quibus interfueram quae-que statim, cum maxime vera memorantur, audieram, persecutum. Tu potissima excerpes; aliud est enim epistulam aliud historiam, aliud amico aliud omnibus scribere. Vale.
urn:cts:latinLit:tlg0233.stoa001.latinlib:6.17.greeting#C. PLINIUS RESTITUTO SUO S<ALUTEM>
urn:cts:latinLit:tlg0233.stoa001.latinlib:6.17.1#Indignatiunculam, quam in cuiusdam amici auditorio cepi, non possum mihi temperare quo minus apud te, quia non contigit coram, per epistulam effundam. Recitabatur liber absolutissimus.
urn:cts:latinLit:tlg0233.stoa001.latinlib:6.17.2#Hunc duo aut tres, ut sibi et paucis videntur, diserti surdis mutis-que similes audiebant. Non labra diduxerunt, non moverunt manum, non denique assurrexerunt saltem lassitudine sedendi.
urn:cts:latinLit:tlg0233.stoa001.latinlib:6.17.3#Quae tanta gravitas? quae tanta sapientia? quae immo pigritia arrogantia sinisteritas ac potius amentia, in hoc totum diem impendere ut offendas, ut inimicum relinquas ad quem tamquam amicissimum veneris? Disertior ipse es?
urn:cts:latinLit:tlg0233.stoa001.latinlib:6.17.4#Tanto magis ne invideris; nam qui invidet minor est. Denique sive plus sive minus sive idem praestas, lauda vel inferiorem vel superiorem vel parem: superiorem quia nisi laudandus ille non potes ipse laudari, inferiorem aut parem quia pertinet ad tuam gloriam quam maximum videri, quem praecedis vel exaequas.
urn:cts:latinLit:tlg0233.stoa001.latinlib:6.17.5#Equidem omnes qui aliquid in studiis faciunt venerari etiam mirari-que soleo; est enim res difficilis ardua fastidiosa, et quae eos a quibus contemnitur invicem contemnat. Nisi forte aliud iudicas tu. Quamquam quis uno te reverentior huius operis, quis benignior aestimator?
urn:cts:latinLit:tlg0233.stoa001.latinlib:6.17.6#Qua ratione ductus tibi potissimum indignationem meam prodidi, quem habere socium maxime poteram. Vale.
urn:cts:latinLit:tlg0233.stoa001.latinlib:6.18.greeting#C. PLINIUS SABINO SUO S<ALUTEM>
urn:cts:latinLit:tlg0233.stoa001.latinlib:6.18.1#Rogas ut agam Firmanorum publicam causam; quod ego quamquam plurimis occupationibus distentus adnitar. Cupio enim et ornatissimam coloniam advocationis officio, et te gratissimo tibi munere obstringere.
urn:cts:latinLit:tlg0233.stoa001.latinlib:6.18.2#Nam cum familiaritatem nostram, ut soles praedicare, ad praesidium ornamentum-que tibi sumpseris, nihil est quod negare debeam, praesertim pro patria petenti. Quid enim precibus aut honestius piis aut efficacius amantis?
urn:cts:latinLit:tlg0233.stoa001.latinlib:6.18.3#Proinde Firmanis tuis ac iam potius nostris obliga fidem meam; quos labore et studio meo dignos cum splendor ipsorum tum hoc maxime pollicetur, quod credibile est optimos esse inter quos tu talis exstiteris. Vale.
urn:cts:latinLit:tlg0233.stoa001.latinlib:6.19.greeting#C. PLINIUS NEPOTI SUO S<ALUTEM>
urn:cts:latinLit:tlg0233.stoa001.latinlib:6.19.1#Scis tu accessisse pretium agris, praecipue suburbanis? Causa subitae caritatis res multis agitata sermonibus. Proximis comitiis honestissimas voces senatus expressit: 'Candidati ne conviventur, ne mittant munera, ne pecunias deponant.'
urn:cts:latinLit:tlg0233.stoa001.latinlib:6.19.2#Ex quibus duo priora tam aperte quam immodice fiebant; hoc tertium, quamquam occultaretur, pro comperto habebatur.
urn:cts:latinLit:tlg0233.stoa001.latinlib:6.19.3#Homullus deinde noster vigilanter usus hoc consensu senatus sententiae loco postulavit, ut consules desiderium universorum notum principi facerent, peterent-que sicut aliis vitiis huic quoque providentia sua occurreret.
urn:cts:latinLit:tlg0233.stoa001.latinlib:6.19.4#Occurrit; nam sumptus candidatorum, foedos illos et infames, ambitus lege restrinxit; eosdem patrimonii tertiam partem conferre iussit in ea quae solo continerentur, deforme arbitratus — et erat — honorem petituros urbem Italiamque non pro patria sed pro hospitio aut stabulo quasi peregrinantes habere.
urn:cts:latinLit:tlg0233.stoa001.latinlib:6.19.5#Concursant ergo candidati; certatim quidquid venale audiunt emptitant, quoque sint plura venalia efficiunt.
urn:cts:latinLit:tlg0233.stoa001.latinlib:6.19.6#Proinde si paenitet te Italicorum praediorum, hoc vendendi tempus tam hercule quam in provinciis comparandi, dum idem candidati illic vendunt ut hic emant. Vale.
urn:cts:latinLit:tlg0233.stoa001.latinlib:6.20.greeting#C. PLINIUS TACITO SUO S<ALUTEM>
urn:cts:latinLit:tlg0233.stoa001.latinlib:6.20.1#Ais te adductum litteris quas exigenti tibi de morte avunculi mei scripsi, cupere cognoscere, quos ego Miseni relictus — id enim ingressus abruperam — non solum metus verum etiam casus pertulerim.|'Quamquam animus meminisse horret, ...|incipiam.'
urn:cts:latinLit:tlg0233.stoa001.latinlib:6.20.2#Profecto avunculo ipse reliquum tempus studiis — ideo enim remanseram — impendi; mox balineum cena somnus inquietus et brevis.
urn:cts:latinLit:tlg0233.stoa001.latinlib:6.20.3#Praecesserat per multos dies tremor terrae, minus formidolosus quia Campaniae solitus; illa vero nocte ita invaluit, ut non moveri omnia sed verti crederentur.
urn:cts:latinLit:tlg0233.stoa001.latinlib:6.20.4#Irrupit cubiculum meum mater; surgebam invicem, si quiesceret excitaturus. Resedimus in area domus, quae mare a tectis modico spatio dividebat.
urn:cts:latinLit:tlg0233.stoa001.latinlib:6.20.5#Dubito, constantiam vocare an imprudentiam debeam — agebam enim duodevicensimum annum -: posco librum Titi Livi, et quasi per otium lego atque etiam ut coeperam excerpo. Ecce amicus avunculi qui nuper ad eum ex Hispania venerat, ut me et matrem sedentes, me vero etiam legentem videt, illius patientiam securitatem meam corripit. Nihilo segnius ego intentus in librum.
urn:cts:latinLit:tlg0233.stoa001.latinlib:6.20.6#Iam hora diei prima, et adhuc dubius et quasi languidus dies. Iam quassatis circumiacentibus tectis, quamquam in aperto loco, angusto tamen, magnus et certus ruinae metus.
urn:cts:latinLit:tlg0233.stoa001.latinlib:6.20.7#Tum demum excedere oppido visum; sequitur vulgus attonitum, quodque in pavore simile prudentiae, alienum consilium suo praefert, ingenti-que agmine abeuntes premit et impellit.
urn:cts:latinLit:tlg0233.stoa001.latinlib:6.20.8#Egressi tecta consistimus. Multa ibi miranda, multas formidines patimur. Nam vehicula quae produci iusseramus, quamquam in planissimo campo, in contrarias partes agebantur, ac ne lapidibus quidem fulta in eodem vestigio quiescebant.
urn:cts:latinLit:tlg0233.stoa001.latinlib:6.20.9#Praeterea mare in se resorberi et tremore terrae quasi repelli videbamus. Certe processerat litus, multa-que animalia maris siccis harenis detinebat. Ab altero latere nubes atra et horrenda, ignei spiritus tortis vibratis-que discursibus rupta, in longas flammarum figuras dehiscebat; fulguribus illae et similes et maiores erant.
urn:cts:latinLit:tlg0233.stoa001.latinlib:6.20.10#Tum vero idem ille ex Hispania amicus acrius et instantius 'Si frater' inquit 'tuus, tuus avunculus vivit, vult esse vos salvos; si periit, superstites voluit. Proinde quid cessatis evadere?' Respondimus non commissuros nos ut de salute illius incerti nostrae consuleremus.
urn:cts:latinLit:tlg0233.stoa001.latinlib:6.20.11#Non moratus ultra proripit se effuso-que cursu periculo aufertur. Nec multo post illa nubes descendere in terras, operire maria; cinxerat Capreas et absconderat, Miseni quod procurrit abstulerat.
urn:cts:latinLit:tlg0233.stoa001.latinlib:6.20.12#Tum mater orare hortari iubere, quoquo modo fugerem; posse enim iuvenem, se et annis et corpore gravem bene morituram, si mihi causa mortis non fuisset. Ego contra salvum me nisi una non futurum; dein manum eius amplexus addere gradum cogo. Paret aegre incusat-que se, quod me moretur.
urn:cts:latinLit:tlg0233.stoa001.latinlib:6.20.13#Iam cinis, adhuc tamen rarus. Respicio: densa caligo tergis imminebat, quae nos torrentis modo infusa terrae se-quebatur. 'Deflectamus' inquam 'dum videmus, ne in via strati comitantium turba in tenebris obteramur.'
urn:cts:latinLit:tlg0233.stoa001.latinlib:6.20.14#Vix consideramus, et nox — non qualis illunis aut nubila, sed qualis in locis clausis lumine exstincto. Audires ululatus feminarum, infantum quiritatus, clamores virorum; alii parentes alii liberos alii coniuges vocibus requirebant, vocibus noscitabant; hi suum casum, illi suorum miserabantur; erant qui metu mortis mortem precarentur;
urn:cts:latinLit:tlg0233.stoa001.latinlib:6.20.15#multi ad deos manus tollere, plures nusquam iam deos ullos aeternam-que illam et novissimam noctem mundo interpretabantur. Nec defuerunt qui fictis mentitis-que terroribus vera pericula augerent. Aderant qui Miseni illud ruisse illud ardere falso sed credentibus nuntiabant.
urn:cts:latinLit:tlg0233.stoa001.latinlib:6.20.16#Paulum reluxit, quod non dies nobis, sed adventantis ignis indicium videbatur. Et ignis quidem longius substitit; tenebrae rursus cinis rursus, multus et gravis. Hunc identidem assurgentes excutiebamus; operti alioqui atque etiam oblisi pondere essemus.
urn:cts:latinLit:tlg0233.stoa001.latinlib:6.20.17#Possem gloriari non gemitum mihi, non vocem parum fortem in tantis periculis excidisse, nisi me cum omnibus, omnia me-cum perire misero, magno tamen mortalitatis solacio credidissem.
urn:cts:latinLit:tlg0233.stoa001.latinlib:6.20.18#Tandem illa caligo tenuata quasi in fumum nebulam-ve discessit; mox dies verus; sol etiam effulsit, luridus tamen qualis esse cum deficit solet. Occursabant trepidantibus adhuc oculis mutata omnia alto-que cinere tamquam nive obducta.
urn:cts:latinLit:tlg0233.stoa001.latinlib:6.20.19#Regressi Misenum curatis utcumque corporibus suspensam dubiam-que noctem spe ac metu exegimus. Metus praevalebat; nam et tremor terrae perseverabat, et pleri-que lymphati terrificis vaticinationibus et sua et aliena mala ludificabantur.
urn:cts:latinLit:tlg0233.stoa001.latinlib:6.20.20#Nobis tamen ne tunc quidem, quamquam et expertis periculum et exspectantibus, abeundi consilium, donec de avunculo nuntius.|Haec nequaquam historia digna non scripturus leges et tibi scilicet qui requisisti imputabis, si digna ne epistula quidem videbuntur. Vale.
urn:cts:latinLit:tlg0233.stoa001.latinlib:6.21.greeting#C. PLINIUS CANINIO SUO S<ALUTEM>
urn:cts:latinLit:tlg0233.stoa001.latinlib:6.21.1#Sum ex iis qui mirer antiquos, non tamen — ut quidam — temporum nostrorum ingenia despicio. Neque enim quasi lassa et effeta natura nihil iam laudabile parit.
urn:cts:latinLit:tlg0233.stoa001.latinlib:6.21.2#Atque adeo nuper audivi Vergilium Romanum paucis legentem comoediam ad exemplar veteris comoediae scriptam, tam bene ut esse quando-que possit exemplar.
urn:cts:latinLit:tlg0233.stoa001.latinlib:6.21.3#Nescio an noris hominem, quamquam nosse debes; est enim probitate morum, ingenii elegantia, operum varietate monstrabilis.
urn:cts:latinLit:tlg0233.stoa001.latinlib:6.21.4#Scripsit mimiambos tenuiter argute venuste, atque in hoc genere eloquentissime; nullum est enim genus quod absolutum non possit eloquentissimum dici. Scripsit comoedias Menandrum alios-que aetatis eiusdem aemulatus; licet has inter Plautinas Terentianasque numeres.
urn:cts:latinLit:tlg0233.stoa001.latinlib:6.21.5#Nunc primum se in vetere comoedia, sed non tamquam inciperet ostendit. Non illi vis, non granditas, non subtilitas, non amaritudo, non dulcedo, non lepos defuit: ornavit virtutes, insectatus est vitia; fictis nominibus decenter, veris usus est apte.
urn:cts:latinLit:tlg0233.stoa001.latinlib:6.21.6#Circa me tantum benignitate nimia modum excessit, nisi quod tamen poetis mentiri licet.
urn:cts:latinLit:tlg0233.stoa001.latinlib:6.21.7#In summa extorquebo ei librum legendum-que, immo ediscendum mittam tibi; neque enim dubito futurum, ut non deponas si semel sumpseris. Vale.
urn:cts:latinLit:tlg0233.stoa001.latinlib:6.22.greeting#C. PLINIUS TIRONI SUO S<ALUTEM>
urn:cts:latinLit:tlg0233.stoa001.latinlib:6.22.1#Magna res acta est omnium qui sunt provinciis praefuturi, magna omnium qui se simpliciter credunt amicis.
urn:cts:latinLit:tlg0233.stoa001.latinlib:6.22.2#Lustricius Bruttianus cum Montanium Atticinum comitem suum in multis flagitiis deprehendisset, Caesari scripsit. Atticinus flagitiis addidit, ut quem deceperat accusaret. Recepta cognitio est; fui in consilio. Egit uterque pro se, egit autem carptim et κατὰ κεφάλαιον, quo genere veritas statim ostenditur.
urn:cts:latinLit:tlg0233.stoa001.latinlib:6.22.3#Protulit Bruttianus testamentum suum, quod Atticini manu scriptum esse dicebat; hoc enim et arcana familiaritas et querendi de eo, quem sic amasset, necessitas indicabatur.
urn:cts:latinLit:tlg0233.stoa001.latinlib:6.22.4#Enumeravit crimina foeda manifesta; quae ille cum diluere non posset, ita regessit, ut dum defenditur turpis, dum accusat sceleratus probaretur. Corrupto enim scribae servo interceperat commentarios interciderat-que, ac per summum nefas utebatur adversus amicum crimine suo.
urn:cts:latinLit:tlg0233.stoa001.latinlib:6.22.5#Fecit pulcherrime Caesar: non enim de Bruttiano, sed statim de Atticino perrogavit. Damnatus et in insulam relegatus; Bruttiano iustissimum integritatis testimonium redditum, quem quidem etiam constantiae gloria secuta est.
urn:cts:latinLit:tlg0233.stoa001.latinlib:6.22.6#Nam defensus expeditissime accusavit vehementer, nec minus acer quam bonus et sincerus apparuit.
urn:cts:latinLit:tlg0233.stoa001.latinlib:6.22.7#Quod tibi scripsi, ut te sortitum provinciam praemonerem, plurimum tibi credas, nec cuiquam satis fidas, deinde scias si quis forte te — quod abominor — fallat, paratam ultionem. Qua tamen ne sit opus, etiam atque etiam attende;
urn:cts:latinLit:tlg0233.stoa001.latinlib:6.22.8#neque enim tam iucundum est vindicari quam decipi miserum. Vale.
urn:cts:latinLit:tlg0233.stoa001.latinlib:6.23.greeting#C. PLINIUS TRIARIO SUO S<ALUTEM>
urn:cts:latinLit:tlg0233.stoa001.latinlib:6.23.1#Impense petis ut agam causam pertinentem ad curam tuam, pulchram alioqui et famosam. Faciam, sed non gratis. 'Qui fieri potest' inquis 'ut non gratis tu?' Potest: exigam enim mercedem honestiorem gratuito patrocinio.
urn:cts:latinLit:tlg0233.stoa001.latinlib:6.23.2#Peto atque etiam paciscor ut simul agat Cremutius Ruso. Solitum hoc mihi et iam in pluribus claris adulescentibus factitatum; nam mire concupisco bonos iuvenes ostendere foro, assignare famae.
urn:cts:latinLit:tlg0233.stoa001.latinlib:6.23.3#Quod si cui, praestare Rusoni meo debeo, vel propter natales ipsius vel propter eximiam mei caritatem; quem magni aestimo in isdem iudiciis, ex isdem etiam partibus conspici audiri.
urn:cts:latinLit:tlg0233.stoa001.latinlib:6.23.4#Obliga me, obliga ante quam dicat; nam cum dixerit gratias ages. Spondeo sollicitudini tuae, spei meae, magnitudini causae suffecturum. Est indolis optimae brevi producturus alios, si interim provectus fuerit a nobis.
urn:cts:latinLit:tlg0233.stoa001.latinlib:6.23.5#Neque enim cuiquam tam clarum statim ingenium ut possit emergere, nisi illi materia occasio, fautor etiam commendator-que contingat. Vale.
urn:cts:latinLit:tlg0233.stoa001.latinlib:6.24.greeting#C. PLINIUS MACRO SUO S<ALUTEM>
urn:cts:latinLit:tlg0233.stoa001.latinlib:6.24.1#Quam multum interest quid a quoque fiat! Eadem enim facta claritate vel obscuritate facientium aut tolluntur altissime aut humillime deprimuntur.
urn:cts:latinLit:tlg0233.stoa001.latinlib:6.24.2#Navigabam per Larium nostrum, cum senior amicus ostendit mihi villam, atque etiam cubiculum quod in lacum prominet: 'Ex hoc' inquit 'aliquando municeps nostra cum marito se praecipitavit.'
urn:cts:latinLit:tlg0233.stoa001.latinlib:6.24.3#Causam requisivi. Maritus ex diutino morbo circa velanda corporis ulceribus putrescebat; uxor ut inspiceret exegit; neque enim quemquam fidelius indicaturum, posset-ne sanari.
urn:cts:latinLit:tlg0233.stoa001.latinlib:6.24.4#Vidit desperavit hortata est ut moreretur, comes-que ipsa mortis, dux immo et exemplum et necessitas fuit; nam se cum marito ligavit abiecit-que in lacum.
urn:cts:latinLit:tlg0233.stoa001.latinlib:6.24.5#Quod factum ne mihi quidem, qui municeps, nisi proxime auditum est, non quia minus illo clarissimo Arriae facto, sed quia minor ipsa. Vale.
urn:cts:latinLit:tlg0233.stoa001.latinlib:6.25.greeting#C. PLINIUS HISPANO SUO S<ALUTEM>
urn:cts:latinLit:tlg0233.stoa001.latinlib:6.25.1#Scribis Robustum, splendidum equitem Romanum, cum Atilio Scauro amico meo Ocriculum usque commune iter peregisse, deinde nusquam comparuisse; petis ut Scaurus veniat nos-que, si potest, in aliqua inquisitionis vestigia inducat.
urn:cts:latinLit:tlg0233.stoa001.latinlib:6.25.2#Veniet; vereor ne frustra. Suspicor enim tale nescio quid Robusto accidisse quale aliquando Metilio Crispo municipi meo.
urn:cts:latinLit:tlg0233.stoa001.latinlib:6.25.3#Huic ego ordinem impetraveram atque etiam proficiscenti quadraginta milia nummum ad instruendum se ornandum-que donaveram, nec postea aut epistulas eius aut aliquem de exitu nuntium accepi.
urn:cts:latinLit:tlg0233.stoa001.latinlib:6.25.4#Interceptusne sit a suis an cum suis dubium: certe non ipse, non quisquam ex servis eius apparuit, ut ne Robusti quidem.
urn:cts:latinLit:tlg0233.stoa001.latinlib:6.25.5#Experiamur tamen, accersamus Scaurum; demus hoc tuis, demus optimi adulescentis honestissimis precibus, qui pietate mira mira etiam sagacitate patrem quaerit. Di faveant ut sic inveniat ipsum, quemadmodum iam cum quo fuisset invenit! Vale.
urn:cts:latinLit:tlg0233.stoa001.latinlib:6.26.greeting#C. PLINIUS SERVIANO SUO S<ALUTEM>
urn:cts:latinLit:tlg0233.stoa001.latinlib:6.26.1#Gaudeo et gratulor, quod Fusco Salinatori filiam tuam destinasti. Domus patricia, pater honestissimus, mater pari laude; ipse studiosus litteratus etiam disertus, puer simplicitate comitate iuvenis senex gravitate. Neque enim amore decipior.
urn:cts:latinLit:tlg0233.stoa001.latinlib:6.26.2#Amo quidem effuse — ita officiis ita reverentia meruit -, iudico tamen, et quidem tanto acrius quanto magis amo; tibi-que ut qui exploraverim spondeo, habiturum te generum quo melior fingi ne voto quidem potuit.
urn:cts:latinLit:tlg0233.stoa001.latinlib:6.26.3#Superest ut avum te quam maturissime similium sui faciat. Quam felix tempus illud, quo mihi liberos illius nepotes tuos, ut meos vel liberos vel nepotes, ex vestro sinu sumere et quasi pari iure tenere continget! Vale.
urn:cts:latinLit:tlg0233.stoa001.latinlib:6.27.greeting#C. PLINIUS SEVERO SUO S<ALUTEM>
urn:cts:latinLit:tlg0233.stoa001.latinlib:6.27.1#Rogas ut cogitem, quid designatus consul in honorem principis censeas. Facilis inventio, non facilis electio; est enim ex virtutibus eius larga materia. Scribam tamen vel — quod malo — coram indicabo, si prius haesitationem meam ostendero.
urn:cts:latinLit:tlg0233.stoa001.latinlib:6.27.2#Dubito num idem tibi suadere quod mihi debeam. Designatus ego consul omni hac, etsi non adulatione, specie tamen adulationis abstinui, non tamquam liber et constans, sed tamquam intellegens principis nostri, cuius videbam hanc esse praecipuam laudem, si nihil quasi ex necessitate decernerem.
urn:cts:latinLit:tlg0233.stoa001.latinlib:6.27.3#Recordabar etiam plurimos honores pessimo cuique delatos, quibus hic optimus separari non alio magis poterat, quam diversitate censendi; quod ipsum non dissimulatione et silentio praeterii, ne forte non iudicium illud meum sed oblivio videretur.
urn:cts:latinLit:tlg0233.stoa001.latinlib:6.27.4#Hoc tunc ego; sed non omnibus eadem placent, ne conveniunt quidem. Praeterea faciendi aliquid non faciendive ratio cum hominum ipsorum tum rerum etiam ac temporum condicione mutatur.
urn:cts:latinLit:tlg0233.stoa001.latinlib:6.27.5#Nam recentia opera maximi principis praebent facultatem, nova magna vera censendi. Quibus ex causis, ut supra scripsi, dubito an idem nunc tibi quod tunc mihi suadeam. Illud non dubito, debuisse me in parte consilii tui ponere, quid ipse fecissem. Vale.
urn:cts:latinLit:tlg0233.stoa001.latinlib:6.28.greeting#C. PLINIUS PONTIO SUO S<ALUTEM>
urn:cts:latinLit:tlg0233.stoa001.latinlib:6.28.1#Scio quae tibi causa fuerit impedimento, quominus praecurrere adventum meum in Campaniam posses. Sed quamquam absens totus huc migrasti: tantum mihi copiarum qua urbanarum qua rusticarum nomine tuo oblatum est, quas omnes improbe, accepi tamen.
urn:cts:latinLit:tlg0233.stoa001.latinlib:6.28.2#Nam me tui ut ita facerem rogabant, et verebar ne et mihi et illis irascereris, si non fecissem. In posterum nisi adhibueritis modum ego adhibebo; et iam tuis denuntiavi, si rursus tam multa attulissent, omnia relaturos.
urn:cts:latinLit:tlg0233.stoa001.latinlib:6.28.3#Dices oportere me tuis rebus ut meis uti. Etiam: sed perinde illis ac meis parco. Vale.
urn:cts:latinLit:tlg0233.stoa001.latinlib:6.29.greeting#C. PLINIUS QUADRATO SUO S<ALUTEM>
urn:cts:latinLit:tlg0233.stoa001.latinlib:6.29.1#Avidius Quietus, qui me unice dilexit et — quo non minus gaudeo — probavit, ut multa alia Thraseae — fuit enim familiaris — ita hoc saepe referebat, praecipere solitum suscipiendas esse causas aut amicorum aut destitutas aut ad exemplum pertinentes.
urn:cts:latinLit:tlg0233.stoa001.latinlib:6.29.2#Cur amicorum, non eget interpretatione. Cur destitutas? quod in illis maxime et constantia agentis et humanitas cerneretur. Cur pertinentes ad exemplum? quia plurimum referret, bonum an malum induceretur.
urn:cts:latinLit:tlg0233.stoa001.latinlib:6.29.3#Ad haec ego genera causarum ambitiose fortasse, addam tamen claras et illustres. Aequum est enim agere non numquam gloriae et famae, id est suam causam. Hos terminos, quia me consuluisti, dignitati ac verecundiae tuae statuo.
urn:cts:latinLit:tlg0233.stoa001.latinlib:6.29.4#Nec me praeterit usum et esse et haberi optimum dicendi magistrum; video etiam multos parvo ingenio litteris nullis, ut bene agerent agendo consecutos.
urn:cts:latinLit:tlg0233.stoa001.latinlib:6.29.5#Sed et illud, quod vel Pollionis vel tamquam Pollionis accepi, verissimum experior: 'Commode agendo factum est ut saepe agerem, saepe agendo ut minus commode', quia scilicet assiduitate nimia facilitas magis quam facultas, nec fiducia sed temeritas paratur.
urn:cts:latinLit:tlg0233.stoa001.latinlib:6.29.6#Nec vero Isocrati quo minus haberetur summus orator offecit, quod infirmitate vocis mollitia frontis ne in publico diceret impediebatur. Proinde multum lege scribe meditare, ut possis cum voles dicere: dices cum velle debebis.
urn:cts:latinLit:tlg0233.stoa001.latinlib:6.29.7#Hoc fere temperamentum ipse servavi; non numquam necessitati quae pars rationis est parui. Egi enim quasdam a senatu iussus, quo tamen in numero fuerunt ex illa Thraseae divisione, hoc est ad exemplum pertinentes.
urn:cts:latinLit:tlg0233.stoa001.latinlib:6.29.8#Adfui Baeticis contra Baebium Massam: quaesitum est, an danda esset inquisitio; data est. Adfui rursus isdem querentibus de Caecilio Classico: quaesitum est, an provinciales ut socios ministros-que proconsulis plecti oporteret; poenas luerunt.
urn:cts:latinLit:tlg0233.stoa001.latinlib:6.29.9#Accusavi Marium Priscum, qui lege repetundarum damnatus utebatur clementia legis, cuius severitatem immanitate criminum excesserat; relegatus est.
urn:cts:latinLit:tlg0233.stoa001.latinlib:6.29.10#Tuitus sum Iulium Bassum, ut incustoditum nimis et incautum, ita minime malum; iudicibus acceptis in senatu remansit.
urn:cts:latinLit:tlg0233.stoa001.latinlib:6.29.11#Dixi proxime pro Vareno postulante, ut sibi invicem evocare testes liceret; impetratum est. In posterum opto ut ea potissimum iubear, quae me deceat vel sponte fecisse. Vale.
urn:cts:latinLit:tlg0233.stoa001.latinlib:6.30.greeting#C. PLINIUS FABATO PROSOCERO SUO S<ALUTEM>
urn:cts:latinLit:tlg0233.stoa001.latinlib:6.30.1#Debemus mehercule natales tuos perinde ac nostros celebrare, cum laetitia nostrorum ex tuis pendeat, cuius diligentia et cura hic hilares istic securi sumus.
urn:cts:latinLit:tlg0233.stoa001.latinlib:6.30.2#Villa Camilliana, quam in Campania possides, est quidem vetustate vexata; et tamen, quae sunt pretiosiora, aut integra manent aut levissime laesa sunt.
urn:cts:latinLit:tlg0233.stoa001.latinlib:6.30.3#Attendimus ergo, ut quam saluberrime reficiantur. Ego videor habere multos amicos, sed huius generis, cuius et tu quaeris et res exigit, prope neminem.
urn:cts:latinLit:tlg0233.stoa001.latinlib:6.30.4#Sunt enim omnes togati et urbani; rusticorum autem praediorum administratio poscit durum aliquem et agrestem, cui nec labor ille gravis nec cura sordida nec tristis solitudo videatur.
urn:cts:latinLit:tlg0233.stoa001.latinlib:6.30.5#Tu de Rufo honestissime cogitas; fuit enim filio tuo familiaris. Quid tamen nobis ibi praestare possit ignoro, velle plurimum credo. Vale.
urn:cts:latinLit:tlg0233.stoa001.latinlib:6.31.greeting#C. PLINIUS CORNELIANO SUO S<ALUTEM>
urn:cts:latinLit:tlg0233.stoa001.latinlib:6.31.1#Evocatus in consilium a Caesare nostro ad Centum Cellas — hoc loco nomen -, magnam cepi voluptatem.
urn:cts:latinLit:tlg0233.stoa001.latinlib:6.31.2#Quid enim iucundius quam principis iustitiam gravitatem comitatem in secessu quoque ubi maxime recluduntur inspicere? Fuerunt variae cognitiones et quae virtutes iudicis per plures species experirentur.
urn:cts:latinLit:tlg0233.stoa001.latinlib:6.31.3#Dixit causam Claudius Ariston princeps Ephesiorum, homo munificus et innoxie popularis; inde invidia et a dissimillimis delator immissus, ita-que absolutus vindicatus-que est.
urn:cts:latinLit:tlg0233.stoa001.latinlib:6.31.4#Sequenti die audita est Gallitta adulterii rea. Nupta haec tribuno militum honores petituro, et suam et mariti dignitatem centurionis amore maculaverat. Maritus legato consulari, ille Caesari scripserat.
urn:cts:latinLit:tlg0233.stoa001.latinlib:6.31.5#Caesar excussis probationibus centurionem exauctoravit atque etiam relegavit. Supererat crimini, quod nisi duorum esse non poterat, reliqua pars ultionis; sed maritum non sine aliqua reprehensione patientiae amor uxoris retardabat, quam quidem etiam post delatum adulterium domi habuerat quasi contentus aemulum removisse.
urn:cts:latinLit:tlg0233.stoa001.latinlib:6.31.6#Admonitus ut perageret accusationem, peregit invitus. Sed illam damnari etiam invito accusatore necesse erat: damnata et Iuliae legis poenis relicta est. Caesar et nomen centurionis et commemorationem disciplinae militaris sententiae adiecit, ne omnes eius modi causas revocare ad se videretur.
urn:cts:latinLit:tlg0233.stoa001.latinlib:6.31.7#Tertio die inducta cognitio est multis sermonibus et vario rumore iactata, Iuli Tironis codicilli, quos ex parte veros esse constabat, ex parte falsi dicebantur.
urn:cts:latinLit:tlg0233.stoa001.latinlib:6.31.8#Substituebantur crimini Sempronius Senecio eques Romanus et Eurythmus Caesaris libertus et procurator. Heredes, cum Caesar esset in Dacia, communiter epistula scripta, petierant ut susciperet cognitionem.
urn:cts:latinLit:tlg0233.stoa001.latinlib:6.31.9#Susceperat; reversus diem dederat, et cum ex heredibus quidam quasi reverentia Eurythmi omitterent accusationem, pulcherrime dixerat: 'Nec ille Polyclitus est nec ego Nero.' Indulserat tamen petentibus dilationem, cuius tempore exacto consederat auditurus.
urn:cts:latinLit:tlg0233.stoa001.latinlib:6.31.10#A parte heredum intraverunt duo omnino; postulaverunt, omnes heredes agere cogerentur, cum detulissent omnes, aut sibi quoque desistere permitteretur.
urn:cts:latinLit:tlg0233.stoa001.latinlib:6.31.11#Locutus est Caesar summa gravitate summa moderatione, cumque advocatus Senecionis et Eurythmi dixisset suspicionibus relinqui reos, nisi audirentur, 'Non curo' inquit 'an isti suspicionibus relinquantur, ego relinquor.'
urn:cts:latinLit:tlg0233.stoa001.latinlib:6.31.12#Dein conversus ad nos: Epistêsate' quid facere debeamus; isti enim queri volunt quod sibi licuerit non accusari.' Tum ex consilii sententia iussit denuntiari heredibus omnibus, aut agerent aut singuli approbarent causas non agendi; alioqui se vel de calumnia pronuntiaturum.
urn:cts:latinLit:tlg0233.stoa001.latinlib:6.31.13#Vides quam honesti, quam severi dies; quos iucundissimae remissiones se-quebantur. Adhibebamur cotidie cenae; erat modica, si principem cogitares. Interdum acroamata audiebamus, interdum iucundissimis sermonibus nox ducebatur.
urn:cts:latinLit:tlg0233.stoa001.latinlib:6.31.14#Summo die abeuntibus nobis — tam diligens in Caesare humanitas — xenia sunt missa. Sed mihi ut gravitas cognitionum, consilii honor, suavitas simplicitas-que convictus, ita locus ipse periucundus fuit.
urn:cts:latinLit:tlg0233.stoa001.latinlib:6.31.15#Villa pulcherrima cingitur viridissimis agris, imminet litori, cuius in sinu fit cum maxime portus. Huius sinistrum brachium firmissimo opere munitum est, dextrum elaboratur.
urn:cts:latinLit:tlg0233.stoa001.latinlib:6.31.16#In ore portus insula assurgit, quae illatum vento mare obiacens frangat, tutum-que ab utroque latere decursum navibus praestet. Assurgit autem arte visenda: ingentia saxa latissima navis provehit contra; haec alia super alia deiecta ipso pondere manent ac sensim quodam velut aggere construuntur.
urn:cts:latinLit:tlg0233.stoa001.latinlib:6.31.17#Eminet iam et apparet saxeum dorsum impactos-que fluctus in immensum elidit et tollit; vastus illic fragor canum-que circa mare. Saxis deinde pilae adicientur quae procedente tempore enatam insulam imitentur. Habebit hic portus, et iam habet nomen auctoris, eritque vel maxime salutaris; nam per longissimum spatium litus importuosum hoc receptaculo utetur. Vale.
urn:cts:latinLit:tlg0233.stoa001.latinlib:6.32.greeting#C. PLINIUS QUINTILIANO SUO S<ALUTEM>
urn:cts:latinLit:tlg0233.stoa001.latinlib:6.32.1#Quamvis et ipse sis continentissimus, et filiam tuam ita institueris ut decebat tuam filiam, Tutili neptem, cum tamen sit nuptura honestissimo viro Nonio Celeri, cui ratio civilium officiorum necessitatem quandam nitoris imponit, debet secundum condicionem mariti <uti> veste comitatu, quibus non quidem augetur dignitas, ornatur tamen et instruitur.
urn:cts:latinLit:tlg0233.stoa001.latinlib:6.32.2#Te porro animo beatissimum, modicum facultatibus scio. Itaque partem oneris tui mihi vindico, et tamquam parens alter puellae nostrae confero quinquaginta milia nummum plus collaturus, nisi a verecundia tua sola mediocritate munusculi impetrari posse confiderem, ne recusares. Vale.
urn:cts:latinLit:tlg0233.stoa001.latinlib:6.33.greeting#C. PLINIUS ROMANO SUO S<ALUTEM>
urn:cts:latinLit:tlg0233.stoa001.latinlib:6.33.1#'Tollite cuncta' inquit 'coeptos-que auferte labores!' Seu scribis aliquid seu legis, tolli auferri iube et accipe orationem meam ut illa arma divinam — num superbius potui? -, re vera ut inter meas pulchram; nam mihi satis est certare me-cum.
urn:cts:latinLit:tlg0233.stoa001.latinlib:6.33.2#Est haec pro Attia Viriola, et dignitate personae et exempli raritate et iudicii magnitudine insignis. Nam femina splendide nata, nupta praetorio viro, exheredata ab octogenario patre intra undecim dies quam illi novercam amore captus induxerat, quadruplici iudicio bona paterna repetebat.
urn:cts:latinLit:tlg0233.stoa001.latinlib:6.33.3#Sedebant centum et octoginta iudices — tot enim quattuor consiliis colliguntur -, ingens utrimque advocatio et numerosa subsellia, praeterea densa circumstantium corona latissimum iudicium multiplici circulo ambibat.
urn:cts:latinLit:tlg0233.stoa001.latinlib:6.33.4#Ad hoc stipatum tribunal, atque etiam ex superiore basilicae parte qua feminae qua viri et audiendi — quod difficile — et — quod facile — visendi studio imminebant. Magna exspectatio patrum, magna filiarum, magna etiam novercarum.
urn:cts:latinLit:tlg0233.stoa001.latinlib:6.33.5#Secutus est varius eventus; nam duobus consiliis vicimus, totidem victi sumus. Notabilis prorsus et mira eadem in causa, isdem iudicibus, isdem advocatis, eodem tempore tanta diversitas.
urn:cts:latinLit:tlg0233.stoa001.latinlib:6.33.6#Accidit casu, quod non casus videretur: victa est noverca, ipsa heres ex parte sexta, victus Suburanus, qui exheredatus a patre singulari impudentia alieni patris bona vindicabat, non ausus sui petere.
urn:cts:latinLit:tlg0233.stoa001.latinlib:6.33.7#Haec tibi exposui, primum ut ex epistula scires, quae ex oratione non poteras, deinde — nam detegam artes — ut orationem libentius legeres, si non legere tibi sed interesse iudicio videreris; quam, sit licet magna, non despero gratiam brevissimae impetraturam.
urn:cts:latinLit:tlg0233.stoa001.latinlib:6.33.8#Nam et copia rerum et arguta divisione et narratiunculis pluribus et eloquendi varietate renovatur. Sunt multa — non auderem nisi tibi dicere — elata, multa pugnacia, multa subtilia.
urn:cts:latinLit:tlg0233.stoa001.latinlib:6.33.9#Intervenit enim acribus illis et erectis frequens necessitas computandi ac paene calculos tabulam-que poscendi, ut repente in privati iudicii formam centumvirale vertatur.
urn:cts:latinLit:tlg0233.stoa001.latinlib:6.33.10#Dedimus vela indignationi, dedimus irae, dedimus dolori, et in amplissima causa quasi magno mari pluribus ventis sumus vecti.
urn:cts:latinLit:tlg0233.stoa001.latinlib:6.33.11#In summa solent quidam ex contubernalibus nostris existimare hanc orationem — iterum dicam — ut inter meas 'hyper Ktêsiphôntos' esse: an vere, tu facillime iudicabis, qui tam memoriter tenes omnes, ut conferre cum hac dum hanc solam legis possis. Vale.
urn:cts:latinLit:tlg0233.stoa001.latinlib:6.34.greeting#C. PLINIUS MAXIMO SUO S<ALUTEM>
urn:cts:latinLit:tlg0233.stoa001.latinlib:6.34.1#Recte fecisti quod gladiatorium munus Veronensibus nostris promisisti, a quibus olim amaris suspiceris ornaris. Inde etiam uxorem carissimam tibi et probatissimam habuisti, cuius memoriae aut opus aliquod aut spectaculum atque hoc potissimum, quod maxime funeri, debebatur.
urn:cts:latinLit:tlg0233.stoa001.latinlib:6.34.2#Praeterea tanto consensu rogabaris, ut negare non constans, sed durum videretur. Illud quoque egregie, quod tam facilis tam liberalis in edendo fuisti; nam per haec etiam magnus animus ostenditur.
urn:cts:latinLit:tlg0233.stoa001.latinlib:6.34.3#Vellem Africanae, quas coemeras plurimas, ad praefinitum diem occurrissent: sed licet cessaverint illae tempestate detentae, tu tamen meruisti ut acceptum tibi fieret, quod quo minus exhiberes, non per te stetit. Vale.
urn:cts:latinLit:stoa0233.stoa001.latinlib:7.title#C. PLINII CAECILII SECUNDI EPISTULARVM LIBER SEPTIMUS
urn:cts:latinLit:tlg0233.stoa001.latinlib:7.1.greeting#C. PLINIUS GEMINO SUO S<ALUTEM>
urn:cts:latinLit:tlg0233.stoa001.latinlib:7.1.1#Terret me haec tua tam pertinax valetudo, et quamquam te temperantissimum noverim, vereor tamen ne quid illi etiam in mores tuos liceat.
urn:cts:latinLit:tlg0233.stoa001.latinlib:7.1.2#Proinde moneo patienter resistas: hoc laudabile hoc salutare. Admittit humana natura quod suadeo.
urn:cts:latinLit:tlg0233.stoa001.latinlib:7.1.3#Ipse certe sic agere sanus cum meis soleo: 'Spero quidem, si forte in adversam valetudinem incidero, nihil me desideraturum vel pudore vel paenitentia dignum; si tamen superaverit morbus, denuntio ne quid mihi detis, nisi permittentibus medicis, sciatis-que si dederitis ita vindicaturum, ut solent alii quae negantur.'
urn:cts:latinLit:tlg0233.stoa001.latinlib:7.1.4#Quin etiam cum perustus ardentissima febre, tandem remissus unctus-que, acciperem a medico potionem, porrexi manum ut-que tangeret dixi, admotum-que iam labris poculum reddidi.
urn:cts:latinLit:tlg0233.stoa001.latinlib:7.1.5#Postea cum vicensimo valetudinis die balineo praepararer, mussantes-que medicos repente vidissem, causam requisivi. Responderunt posse me tuto lavari, non tamen omnino sine aliqua suspicione.
urn:cts:latinLit:tlg0233.stoa001.latinlib:7.1.6#'Quid' inquam 'necesse est?' atque ita spe balinei, cui iam videbar inferri, placide leniter-que dimissa, ad abstinentiam rursus, non secus ac modo ad balineum, animum vultum-que composui.
urn:cts:latinLit:tlg0233.stoa001.latinlib:7.1.7#Quae tibi scripsi, primum ut te non sine exemplo monerem, deinde ut in posterum ipse ad eandem temperantiam astringerer, cum me hac epistula quasi pignore obligavissem. Vale.
urn:cts:latinLit:tlg0233.stoa001.latinlib:7.2.greeting#C. PLINIUS IUSTO SUO S<ALUTEM>
urn:cts:latinLit:tlg0233.stoa001.latinlib:7.2.1#Quemadmodum congruit, ut simul et affirmes te assiduis occupationibus impediri, et scripta nostra desideres, quae vix ab otiosis impetrare aliquid perituri temporis possunt?
urn:cts:latinLit:tlg0233.stoa001.latinlib:7.2.2#Patiar ergo aestatem inquietam vobis exercitam-que transcurrere, et hieme demum, cum credibile erit noctibus saltem vacare te posse, quaeram quid potissimum ex nugis meis tibi exhibeam.
urn:cts:latinLit:tlg0233.stoa001.latinlib:7.2.3#Interim abunde est si epistulae non sunt molestae; sunt autem et ideo breviores erunt. Vale.
urn:cts:latinLit:tlg0233.stoa001.latinlib:7.3.greeting#C. PLINIUS PRAESENTI SUO S<ALUTEM>
urn:cts:latinLit:tlg0233.stoa001.latinlib:7.3.1#Tantane perseverantia tu modo in Lucania, modo in Campania? 'Ipse enim' inquis 'Lucanus, uxor Campana.'
urn:cts:latinLit:tlg0233.stoa001.latinlib:7.3.2#Iusta causa longioris absentiae, non perpetuae tamen. Quin ergo aliquando in urbem redis? ubi dignitas honor amicitiae tam superiores quam minores. Quousque regnabis? quousque vigilabis cum voles, dormies quamdiu voles? quousque calcei nusquam, toga feriata, liber totus dies?
urn:cts:latinLit:tlg0233.stoa001.latinlib:7.3.3#Tempus est te revisere molestias nostras, vel ob hoc solum ne voluptates istae satietate languescant. Saluta paulisper, quo sit tibi iucundius salutari; terere in hac turba, ut te solitudo delectet.
urn:cts:latinLit:tlg0233.stoa001.latinlib:7.3.4#Sed quid imprudens quem evocare conor retardo? Fortasse enim his ipsis admoneris, ut te magis ac magis otio involvas; quod ego non abrumpi sed intermitti volo.
urn:cts:latinLit:tlg0233.stoa001.latinlib:7.3.5#Ut enim, si cenam tibi facerem, dulcibus cibis acres acutos-que miscerem, ut obtusus illis et oblitus stomachus his excitaretur, ita nunc hortor ut iucundissimum genus vitae non nullis interdum quasi acoribus condias. Vale.
urn:cts:latinLit:tlg0233.stoa001.latinlib:7.4.greeting#C. PLINIUS PONTIO SUO S<ALUTEM>
urn:cts:latinLit:tlg0233.stoa001.latinlib:7.4.1#Ais legisse te hendecasyllabos meos; requiris etiam quemadmodum coeperim scribere, homo ut tibi videor severus, ut ipse fateor non ineptus.
urn:cts:latinLit:tlg0233.stoa001.latinlib:7.4.2#Numquam a poetice — altius enim repetam — alienus fui; quin etiam quattuordecim natus annos Graecam tragoediam scripsi. 'Qualem?' inquis. Nescio; tragoedia vocabatur.
urn:cts:latinLit:tlg0233.stoa001.latinlib:7.4.3#Mox, cum e militia rediens in Icaria insula ventis detinerer, Latinos elegos in illud ipsum mare ipsam-que insulam feci. Expertus sum me aliquando et heroo, hendecasyllabis nunc primum, quorum hic natalis haec causa est. Legebantur in Laurentino mihi libri Asini Galli de comparatione patris et Ciceronis. Incidit epigramma Ciceronis in Tironem suum.
urn:cts:latinLit:tlg0233.stoa001.latinlib:7.4.4#Dein cum meridie — erat enim aestas — dormiturus me recepissem, nec obreperet somnus, coepi reputare maximos oratores hoc studii genus et in oblectationibus habuisse et in laude posuisse.
urn:cts:latinLit:tlg0233.stoa001.latinlib:7.4.5#Intendi animum contra-que opinionem meam post longam desuetudinem perquam exiguo temporis momento id ipsum, quod me ad scribendum sollicitaverat, his versibus exaravi:
urn:cts:latinLit:tlg0233.stoa001.latinlib:7.4.6#Cum libros Galli legerem, quibus ille parenti|ausus de Cicerone dare est palmam-que decusque,|lascivum inveni lusum Ciceronis et illo|spectandum ingenio, quo seria condidit et quo|humanis salibus multo vario-que lepore|magnorum ostendit mentes gaudere virorum.|Nam queritur quod fraude mala frustratus amantem|paucula cenato sibi debita savia Tiro|tempore nocturno subtraxerit.
urn:cts:latinLit:tlg0233.stoa001.latinlib:7.4.7#His ego lectis|'cur post haec' inquam 'nostros celamus amores|nullumque in medium timidi damus atque fatemur|Tironis-que dolos, Tironis nosse fugaces|blanditias et furta novas addentia flammas?'
urn:cts:latinLit:tlg0233.stoa001.latinlib:7.4.8#Transii ad elegos; hos quoque non minus celeriter explicui, addidi alios facilitate corruptus. Deinde in urbem reversus sodalibus legi; probaverunt.
urn:cts:latinLit:tlg0233.stoa001.latinlib:7.4.9#Inde plura metra si quid otii, ac maxime in itinere temptavi. Postremo placuit exemplo multorum unum separatim hendecasyllaborum volumen absolvere, nec paenitet.
urn:cts:latinLit:tlg0233.stoa001.latinlib:7.4.10#Legitur describitur cantatur etiam, et a Graecis quoque, quos Latine huius libelli amor docuit, nunc cithara nunc lyra personatur.
urn:cts:latinLit:tlg0233.stoa001.latinlib:7.4.11#Sed quid ego tam gloriose? Quamquam poetis furere concessum est. Et tamen non de meo sed de aliorum iudicio loquor; qui sive iudicant sive errant, me delectat. Unum precor, ut posteri quoque aut errent similiter aut iudicent. Vale.
urn:cts:latinLit:tlg0233.stoa001.latinlib:7.5.greeting#C. PLINIUS CALPURNIAE SUAE S<ALUTEM>
urn:cts:latinLit:tlg0233.stoa001.latinlib:7.5.1#Incredibile est quanto desiderio tui tenear. In causa amor primum, deinde quod non consuevimus abesse. Inde est quod magnam noctium partem in imagine tua vigil exigo; inde quod interdiu, quibus horis te visere solebam, ad diaetam tuam ipsi me, ut verissime dicitur, pedes ducunt; quod denique aeger et maestus ac similis excluso a vacuo limine recedo. Unum tempus his tormentis caret, quo in foro et Samicorum litibus conteror.
urn:cts:latinLit:tlg0233.stoa001.latinlib:7.5.2#Aestima tu, quae vita mea sit, cui requies in labore, in miseria curis-que solacium. Vale.
urn:cts:latinLit:tlg0233.stoa001.latinlib:7.6.greeting#C. PLINIUS MACRINO SUO S<ALUTEM>
urn:cts:latinLit:tlg0233.stoa001.latinlib:7.6.1#Rara et notabilis res Vareno contigit, sit licet adhuc dubia. Bithyni accusationem eius ut temere incohatam omisisse narrantur. 'Narrantur' dico? Adest provinciae legatus, attulit decretum concilii ad Caesarem, attulit ad multos principes viros, attulit etiam ad nos Vareni advocatos.
urn:cts:latinLit:tlg0233.stoa001.latinlib:7.6.2#Perstat tamen idem ille Magnus; quin etiam Nigrinum optimum virum pertinacissime exercet. Per hunc a consulibus postulabat, ut Varenus exhibere rationes cogeretur.
urn:cts:latinLit:tlg0233.stoa001.latinlib:7.6.3#Assistebam Vareno iam tantum ut amicus et tacere decreveram. Nihil enim tam contrarium quam si advocatus a senatu datus defenderem ut reum, cui opus esset ne reus videretur.
urn:cts:latinLit:tlg0233.stoa001.latinlib:7.6.4#Cum tamen finita postulatione Nigrini consules ad me oculos rettulissent, 'Scietis' inquam 'constare nobis silentii nostri rationem, cum veros legatos provinciae audieritis.' Contra Nigrinus: 'Ad quem missi sunt?' Ego: 'Ad me quoque: habeo decretum provinciae.'
urn:cts:latinLit:tlg0233.stoa001.latinlib:7.6.5#Rursus ille: 'Potest tibi liquere.' Ad hoc ego: 'Si tibi ex diverso liquet, potest et mihi quod est melius liquere.'
urn:cts:latinLit:tlg0233.stoa001.latinlib:7.6.6#Tum legatus Polyaenus causas abolitae accusationis exposuit, postulavit-que ne cognitioni Caesaris praeiudicium fieret. Respondit Magnus iterum-que Polyaenus. Ipse raro et breviter interlocutus multum me intra silentium tenui.
urn:cts:latinLit:tlg0233.stoa001.latinlib:7.6.7#Accepi enim non minus interdum oratorium esse tacere quam dicere.
urn:cts:latinLit:tlg0233.stoa001.latinlib:7.6.Atque#adeo repeto me quibusdam capitis reis vel magis silentio quam oratione accuratissima profuisse.
urn:cts:latinLit:tlg0233.stoa001.latinlib:7.6.8#Mater amisso filio — quid enim prohibet, quamquam alia ratio scribendae epistulae fuerit, de studiis disputare? — libertos eius eosdem-que coheredes suos falsi et veneficii reos detulerat ad principem, iudicem-que impetraverat Iulium Servianum.
urn:cts:latinLit:tlg0233.stoa001.latinlib:7.6.9#Defenderam reos ingenti quidem coetu; erat enim causa notissima, praeterea utrimque ingenia clarissima. Finem cognitioni quaestio imposuit, quae secundum reos dedit.
urn:cts:latinLit:tlg0233.stoa001.latinlib:7.6.10#Postea mater adiit principem, affirmavit se novas probationes invenisse. Praeceptum est Suburano, ut vacaret finitam causam retractanti, si quid novi afferret.
urn:cts:latinLit:tlg0233.stoa001.latinlib:7.6.11#Aderat matri Iulius Africanus, nepos illius oratoris, quo audito Passienus Crispus dixit: 'Bene mehercule, bene; sed quo tam bene?' Huius nepos, iuvenis ingeniosus sed non parum callidus, cum multa dixisset assignatum-que tempus implesset, 'Rogo' inquit, 'Suburane, permittas mihi unum verbum adicere.'
urn:cts:latinLit:tlg0233.stoa001.latinlib:7.6.12#Tum ego, cum omnes me ut diu responsurum intuerentur, 'Respondissem' inquam 'si unum illud verbum Africanus adiecisset, in quo non dubito omnia nova fuisse.'
urn:cts:latinLit:tlg0233.stoa001.latinlib:7.6.13#Non facile me repeto tantum assensum agendo consecutum, quantum tunc non agendo.
urn:cts:latinLit:tlg0233.stoa001.latinlib:7.6.Similiter#nunc et probatum et exceptum est, quod pro Vareno hactenus tacui.
urn:cts:latinLit:tlg0233.stoa001.latinlib:7.6.14#Consules, ut Polyaenus postulabat, omnia integra principi servaverunt; cuius cognitionem suspensus exspecto. Nam dies ille nobis pro Vareno aut securitatem et otium dabit aut intermissum laborem renovata sollicitudine iniunget. Vale.
urn:cts:latinLit:tlg0233.stoa001.latinlib:7.7.greeting#C. PLINIUS SATURNINO SUO S<ALUTEM>
urn:cts:latinLit:tlg0233.stoa001.latinlib:7.7.1#Et proxime Prisco nostro et rursus, quia ita iussisti, gratias egi. Libentissime quidem: est enim mihi periucundum, quod viri optimi mihi-que amicissimi adeo cohaesistis, ut invicem vos obligari putetis.
urn:cts:latinLit:tlg0233.stoa001.latinlib:7.7.2#Nam ille quoque praecipuam se voluptatem ex amicitia tua capere profitetur, certat-que te-cum honestissimo certamine mutuae caritatis, quam ipsum tempus augebit. Te negotiis distineri ob hoc moleste fero, quod deservire studiis non potes. Si tamen alteram litem per iudicem alteram — ut ais — ipse finieris, incipies primum istic otio frui, deinde satiatus ad nos reverti. Vale.
urn:cts:latinLit:tlg0233.stoa001.latinlib:7.8.greeting#C. PLINIUS PRISCO SUO S<ALUTEM>
urn:cts:latinLit:tlg0233.stoa001.latinlib:7.8.1#Exprimere non possum, quam iucundum sit mihi quod Saturninus noster summas tibi apud me gratias aliis super alias epistulis agit.
urn:cts:latinLit:tlg0233.stoa001.latinlib:7.8.2#Perge ut coepisti, virum-que optimum quam familiarissime dilige, magnam voluptatem ex amicitia eius percepturus nec ad breve tempus.
urn:cts:latinLit:tlg0233.stoa001.latinlib:7.8.3#Nam cum omnibus virtutibus abundat, tum hac praecipue, quod habet maximam in amore constantiam. Vale.
urn:cts:latinLit:tlg0233.stoa001.latinlib:7.9.greeting#C. PLINIUS FUSCO SUO S<ALUTEM>
urn:cts:latinLit:tlg0233.stoa001.latinlib:7.9.1#Quaeris quemadmodum in secessu, quo iam diu frueris, putem te studere oportere.
urn:cts:latinLit:tlg0233.stoa001.latinlib:7.9.2#Utile in primis, et multi praecipiunt, vel ex Graeco in Latinum vel ex Latino vertere in Graecum. Quo genere exercitationis proprietas splendor-que verborum, copia figurarum, vis explicandi, praeterea imitatione optimorum similia inveniendi facultas paratur; simul quae legentem fefellissent, transferentem fugere non possunt.
urn:cts:latinLit:tlg0233.stoa001.latinlib:7.9.3#Intellegentia ex hoc et iudicium acquiritur. Nihil offuerit quae legeris hactenus, ut rem argumentum-que teneas, quasi aemulum scribere lectis-que conferre, ac sedulo pensitare, quid tu quid ille commodius. Magna gratulatio si non nulla tu, magnus pudor si cuncta ille melius. Licebit interdum et notissima eligere et certare cum electis.
urn:cts:latinLit:tlg0233.stoa001.latinlib:7.9.4#Audax haec, non tamen improba, quia secreta contentio: quamquam multos videmus eius modi certamina sibi cum multa laude sumpsisse, quosque subsequi satis habebant, dum non desperant, antecessisse.
urn:cts:latinLit:tlg0233.stoa001.latinlib:7.9.5#Poteris et quae dixeris post oblivionem retractare, multa retinere plura transire, alia interscribere alia rescribere.
urn:cts:latinLit:tlg0233.stoa001.latinlib:7.9.6#Laboriosum istud et taedio plenum, sed difficultate ipsa fructuosum, recalescere ex integro et resumere impetum fractum omissum-que, postremo nova velut membra peracto corpori intexere nec tamen priora turbare.
urn:cts:latinLit:tlg0233.stoa001.latinlib:7.9.7#Scio nunc tibi esse praecipuum studium orandi; sed non ideo semper pugnacem hunc et quasi bellatorium stilum suaserim. Ut enim terrae variis mutatis-que seminibus, ita ingenia nostra nunc hac nunc illa meditatione recoluntur.
urn:cts:latinLit:tlg0233.stoa001.latinlib:7.9.8#Volo interdum aliquem ex historia locum apprendas, volo epistulam diligentius scribas. Nam saepe in oratione quoque non historica modo sed prope poetica descriptionum necessitas incidit, et pressus sermo purus-que ex epistulis petitur.
urn:cts:latinLit:tlg0233.stoa001.latinlib:7.9.9#Fas est et carmine remitti, non dico continuo et longo — id enim perfici nisi in otio non potest -, sed hoc arguto et brevi, quod apte quantas libet occupationes curas-que distinguit.
urn:cts:latinLit:tlg0233.stoa001.latinlib:7.9.10#Lusus vocantur; sed hi lusus non minorem interdum gloriam quam seria consequuntur. Atque adeo — cur enim te ad versus non versibus adhorter? —
urn:cts:latinLit:tlg0233.stoa001.latinlib:7.9.11#ut laus est cerae, mollis cedens-que sequatur|si doctos digitos iussa-que fiat opus|et nunc informet Martem castamve Minervam,|nunc Venerem effingat, nunc Veneris puerum;|ut-que sacri fontes non sola incendia sistunt,|saepe etiam flores verna-que prata iuvant,|sic hominum ingenium flecti duci-que per artes|non rigidas docta mobilitate decet.
urn:cts:latinLit:tlg0233.stoa001.latinlib:7.9.12#Itaque summi oratores, summi etiam viri sic se aut exercebant aut delectabant, immo delectabant exercebant-que.
urn:cts:latinLit:tlg0233.stoa001.latinlib:7.9.13#Nam mirum est ut his opusculis animus intendatur remittatur. Recipiunt enim amores odia iras misericordiam urbanitatem, omnia denique quae in vita atque etiam in foro causis-que versantur.
urn:cts:latinLit:tlg0233.stoa001.latinlib:7.9.14#Inest his quoque eadem quae aliis carminibus utilitas, quod metri necessitate devincti soluta oratione laetamur, et quod facilius esse comparatio ostendit, libentius scribimus.
urn:cts:latinLit:tlg0233.stoa001.latinlib:7.9.15#Habes plura etiam fortasse quam requirebas; unum tamen omisi. Non enim dixi quae legenda arbitrarer: quamquam dixi, cum dicerem quae scribenda. Tu memineris sui cuiusque generis auctores diligenter eligere. Aiunt enim multum legendum esse, non multa.
urn:cts:latinLit:tlg0233.stoa001.latinlib:7.9.16#Qui sint hi adeo notum probatum-que est, ut demonstratione non egeat; et alioqui tam immodice epistulam extendi, ut dum tibi quemadmodum studere debeas suadeo, studendi tempus abstulerim. Quin ergo pugillares resumis, et aliquid ex his vel istud ipsum quod coeperas scribis? Vale.
urn:cts:latinLit:tlg0233.stoa001.latinlib:7.10.greeting#C. PLINIUS MACRINO SUO S<ALUTEM>
urn:cts:latinLit:tlg0233.stoa001.latinlib:7.10.1#Quia ipse, cum prima cognovi, iungere extrema quas avulsa cupio, te quoque existimo velle de Vareno et Bithynis reliqua cognoscere. Acta causa hinc a Polyaeno, inde a Magno.
urn:cts:latinLit:tlg0233.stoa001.latinlib:7.10.2#Finitis actionibus Caesar 'Neutra' inquit 'pars de mora queretur; erit mihi curae explorare provinciae voluntatem.'
urn:cts:latinLit:tlg0233.stoa001.latinlib:7.10.3#Multum interim Varenus tulit. Etenim quam dubium est an merito accusetur, qui an omnino accusetur incertum est! Superest ne rursus provinciae quod damnasse dicitur placeat, agat-que paenitentiam paenitentiae suae. Vale.
urn:cts:latinLit:tlg0233.stoa001.latinlib:7.11.greeting#C. PLINIUS FABATO PROSOCERO SUO S<ALUTEM>
urn:cts:latinLit:tlg0233.stoa001.latinlib:7.11.1#Miraris quod Hermes libertus meus hereditarios agros, quos ego iusseram proscribi, non exspectata auctione pro meo quincunce ex septingentis milibus Corelliae addixerit. Adicis hos nongentis milibus posse venire, ac tanto magis quaeris, an quod gessit ratum servem.
urn:cts:latinLit:tlg0233.stoa001.latinlib:7.11.2#Ego vero servo: quibus ex causis, accipe. Cupio enim et tibi probatum et coheredibus meis excusatum esse, quod me ab illis maiore officio iubente secerno.
urn:cts:latinLit:tlg0233.stoa001.latinlib:7.11.3#Corelliam cum summa reverentia diligo, primum ut sororem Corelli Rufi, cuius mihi memoria sacrosancta est, deinde ut matri meae familiarissimam.
urn:cts:latinLit:tlg0233.stoa001.latinlib:7.11.4#Sunt mihi et cum marito eius Minicio Iusto, optimo viro, vetera iura; fuerunt et cum filio maxima, adeo quidem ut praetore me ludis meis praesederit.
urn:cts:latinLit:tlg0233.stoa001.latinlib:7.11.5#Haec, cum proxime istic fui, indicavit mihi cupere se aliquid circa Larium nostrum possidere. Ego illi ex praediis meis quod vellet et quanti vellet obtuli exceptis maternis paternis-que; his enim cedere ne Corelliae quidem possum.
urn:cts:latinLit:tlg0233.stoa001.latinlib:7.11.6#Igitur cum obvenisset mihi hereditas in qua praedia ista, scripsi ei venalia futura. Has epistulas Hermes tulit exigenti-que, ut statim portionem meam sibi addiceret, paruit. Vides quam ratum habere debeam, quod libertus meus meis moribus gessit.
urn:cts:latinLit:tlg0233.stoa001.latinlib:7.11.7#Superest ut coheredes aequo animo ferant separatim me vendidisse, quod mihi licuit omnino non vendere.
urn:cts:latinLit:tlg0233.stoa001.latinlib:7.11.8#Nec vero coguntur imitari meum exemplum: non enim illis eadem cum Corellia iura. Possunt ergo intueri utilitatem suam, pro qua mihi fuit amicitia. Vale.
urn:cts:latinLit:tlg0233.stoa001.latinlib:7.12.greeting#C. PLINIUS MINICIO SUO S<ALUTEM>
urn:cts:latinLit:tlg0233.stoa001.latinlib:7.12.1#Libellum formatum a me, sicut exegeras, quo amicus tuus, immo noster — quid enim non commune nobis? -, si res posceret uteretur, misi tibi ideo tardius ne tempus emendandi eum, id est disperdendi, haberes.
urn:cts:latinLit:tlg0233.stoa001.latinlib:7.12.2#Habebis tamen, an emendandi nescio, utique disperdendi. Ὑμεῖς γὰρ οἱ εὔζηλοι optima quae-que detrahitis.
urn:cts:latinLit:tlg0233.stoa001.latinlib:7.12.3#Quod si feceris, boni consulam. Postea enim illis ex aliqua occasione ut meis utar, et beneficio fastidi tui ipse laudabor, ut in eo quod adnotatum invenies et suprascripto aliter explicitum.
urn:cts:latinLit:tlg0233.stoa001.latinlib:7.12.4#Nam cum suspicarer futurum, ut tibi tumidius videretur, quoniam est sonantius et elatius, non alienum existimavi, ne te torqueres, addere statim pressius quiddam et exilius, vel potius humilius et peius, vestro tamen iudicio rectius.
urn:cts:latinLit:tlg0233.stoa001.latinlib:7.12.5#Cur enim non usquequaque tenuitatem vestram insequar et exagitem? Haec ut inter istas occupationes aliquid aliquando rideres, illud serio:
urn:cts:latinLit:tlg0233.stoa001.latinlib:7.12.6#vide ut mihi viaticum reddas, quod impendi data opera cursore dimisso. Ne tu, cum hoc legeris, non partes libelli, sed totum libellum improbabis, negabis-que ullius pretii esse, cuius pretium reposcaris. Vale.
urn:cts:latinLit:tlg0233.stoa001.latinlib:7.13.greeting#C. PLINIUS FEROCI SUO S<ALUTEM>
urn:cts:latinLit:tlg0233.stoa001.latinlib:7.13.1#Eadem epistula et non studere te et studere significat. Aenigmata loquor? Ita plane, donec distinctius quod sentio enuntiem.
urn:cts:latinLit:tlg0233.stoa001.latinlib:7.13.2#Negat enim te studere, sed est tam polita quam nisi a studente non potest scribi; aut es tu super omnes beatus, si talia per desidiam et otium perficis. Vale.
urn:cts:latinLit:tlg0233.stoa001.latinlib:7.14.greeting#C. PLINIUS CORELLIAE SUAE S<ALUTEM>
urn:cts:latinLit:tlg0233.stoa001.latinlib:7.14.1#Tu quidem honestissime, quod tam impense et rogas et exigis, ut accipi iubeam a te pretium agrorum non e septingentis milibus, quanti illos a liberto meo, sed ex nongentis, quanti a publicanis partem vicensimam emisti.
urn:cts:latinLit:tlg0233.stoa001.latinlib:7.14.2#Invicem ego et rogo et exigo, ut non solum quid te verum etiam quid me deceat aspicias, patiaris-que me in hoc uno tibi eodem animo repugnare, quo in omnibus obsequi soleo. Vale.
urn:cts:latinLit:tlg0233.stoa001.latinlib:7.15.greeting#C. PLINIUS SATURNINO SUO S<ALUTEM>
urn:cts:latinLit:tlg0233.stoa001.latinlib:7.15.1#Requiris quid agam. Quae nosti: distringor officio, amicis deservio, studeo interdum, quod non interdum sed solum semper-que facere, non audeo dicere rectius, certe beatius erat.
urn:cts:latinLit:tlg0233.stoa001.latinlib:7.15.2#Te omnia alia quam quae velis agere moleste ferrem, nisi ea quae agis essent honestissima. Nam et rei publicae suae negotia curare et disceptare inter amicos laude dignissimum est.
urn:cts:latinLit:tlg0233.stoa001.latinlib:7.15.3#Prisci nostri contubernium iucundum tibi futurum sciebam. Noveram simplicitatem eius, noveram comitatem; eundem esse — quod minus noram — gratissimum experior, cum tam iucunde officiorum nostrorum meminisse eum scribas. Vale.
urn:cts:latinLit:tlg0233.stoa001.latinlib:7.16.greeting#C. PLINIUS FABATO PROSOCERO SUO S<ALUTEM>
urn:cts:latinLit:tlg0233.stoa001.latinlib:7.16.1#Calestrium Tironem familiarissime diligo et privatis mihi et publicis necessitudinibus implicitum.
urn:cts:latinLit:tlg0233.stoa001.latinlib:7.16.2#Simul militavimus, simul quaestores Caesaris fuimus. Ille me in tribunatu liberorum iure praecessit, ego illum in praetura sum consecutus, cum mihi Caesar annum remisisset. Ego in villas eius saepe secessi, ille in domo mea saepe convaluit.
urn:cts:latinLit:tlg0233.stoa001.latinlib:7.16.3#Hic nunc pro consule provinciam Baeticam per Ticinum est petiturus.
urn:cts:latinLit:tlg0233.stoa001.latinlib:7.16.4#Spero, immo confido facile me impetraturum, ex itinere deflectat ad te, si voles vindicta liberare, quos proxime inter amicos manumisisti. Nihil est quod verearis ne sit hoc illi molestum, cui orbem terrarum circumire non erit longum mea causa.
urn:cts:latinLit:tlg0233.stoa001.latinlib:7.16.5#Proinde nimiam istam verecundiam pone, te-que quid velis consule. Illi tam iucundum quod ego, quam mihi quod tu iubes. Vale.
urn:cts:latinLit:tlg0233.stoa001.latinlib:7.17.greeting#C. PLINIUS CELERI SUO S<ALUTEM>
urn:cts:latinLit:tlg0233.stoa001.latinlib:7.17.1#Sua cuique ratio recitandi; mihi quod saepe iam dixi, ut si quid me fugit — ut certe fugit — admonear.
urn:cts:latinLit:tlg0233.stoa001.latinlib:7.17.2#Quo magis miror, quod scribis fuisse quosdam qui reprehenderent quod orationes omnino recitarem; nisi vero has solas non putant emendandas.
urn:cts:latinLit:tlg0233.stoa001.latinlib:7.17.3#A quibus libenter requisierim, cur concedant — si concedunt tamen — historiam debere recitari, quae non ostentationi sed fidei veritati-que componitur; cur tragoediam, quae non auditorium sed scaenam et actores; cur lyrica, quae non lectorem sed chorum et lyram poscunt. At horum recitatio usu iam recepta est.
urn:cts:latinLit:tlg0233.stoa001.latinlib:7.17.4#Num ergo culpandus est ille qui coepit? Quamquam orationes quoque et nostri quidam et Graeci lectitaverunt.
urn:cts:latinLit:tlg0233.stoa001.latinlib:7.17.5#Supervacuum tamen est recitare quae dixeris. Etiam, si eadem omnia, si isdem omnibus, si statim recites; si vero multa inseras multa commutes, si quosdam novos quosdam eosdem sed post tempus assumas, cur minus probabilis sit causa recitandi quae dixeris quam edendi?
urn:cts:latinLit:tlg0233.stoa001.latinlib:7.17.6#Sed difficile est ut oratio dum recitatur satisfaciat. Iam hoc ad laborem recitantis pertinet, non ad rationem non recitandi.
urn:cts:latinLit:tlg0233.stoa001.latinlib:7.17.7#Nec vero ego dum recito laudari, sed dum legor cupio. Itaque nullum emendandi genus omitto. Ac primum quae scripsi me-cum ipse pertracto; deinde duobus aut tribus lego; mox aliis trado adnotanda, notas-que eorum, si dubito, cum uno rursus aut altero pensito; novissime pluribus recito, ac si quid mihi credis tunc acerrime emendo;
urn:cts:latinLit:tlg0233.stoa001.latinlib:7.17.8#nam tanto diligentius quanto sollicitius intendo. Optime autem reverentia pudor metus iudicant, id-que adeo sic habe: Nonne si locuturus es cum aliquo quamlibet docto, uno tamen, minus commoveris quam si cum multis vel indoctis?
urn:cts:latinLit:tlg0233.stoa001.latinlib:7.17.9#Nonne cum surgis ad agendum, tunc maxime tibi ipse diffidis, tunc commutata non dico plurima sed omnia cupis? utique si latior scaena et corona diffusior; nam illos quoque sordidos pullatos-que reveremur.
urn:cts:latinLit:tlg0233.stoa001.latinlib:7.17.10#Nonne si prima quae-que improbari putas, debilitaris et concidis? Opinor, quia in numero ipso est quoddam magnum collatum-que consilium, quibusque singulis iudicii parum, omnibus plurimum.
urn:cts:latinLit:tlg0233.stoa001.latinlib:7.17.11#Itaque Pomponius Secundus — hic scriptor tragoediarum -, si quid forte familiarior amicus tollendum, ipse retinendum arbitraretur, dicere solebat: 'Ad populum provoco', atque ita ex populi vel silentio vel assensu aut suam aut amici sententiam se-quebatur.
urn:cts:latinLit:tlg0233.stoa001.latinlib:7.17.12#Tantum ille populo dabat; recte an secus, nihil ad me. Ego enim non populum advocare sed certos electos-que soleo, quos intuear quibus credam, quos denique et tamquam singulos observem et tamquam non singulos timeam.
urn:cts:latinLit:tlg0233.stoa001.latinlib:7.17.13#Nam, quod M. Cicero de stilo, ego de metu sentio: timor est, timor emendator asperrimus. Hoc ipsum quod nos recitaturos cogitamus emendat; quod auditorium ingredimur emendat; quod pallemus horrescimus circumspicimus emendat.
urn:cts:latinLit:tlg0233.stoa001.latinlib:7.17.14#Proinde non paenitet me consuetudinis meae quam utilissimam experior, adeo-que non deterreor sermunculis istorum, ut ultro te rogem monstres aliquid quod his addam.
urn:cts:latinLit:tlg0233.stoa001.latinlib:7.17.15#Nihil enim curae meae satis est. Cogito quam sit magnum dare aliquid in manus hominum, nec persuadere mihi possum non et cum multis et saepe tractandum, quod placere et semper et omnibus cupias. Vale.
urn:cts:latinLit:tlg0233.stoa001.latinlib:7.18.greeting#C. PLINIUS CANINIO SUO S<ALUTEM>
urn:cts:latinLit:tlg0233.stoa001.latinlib:7.18.1#Deliberas me-cum quemadmodum pecunia, quam municipibus nostris in epulum obtulisti, post te quoque salva sit. Honesta consultatio, non expedita sententia. Numeres rei publicae summam: verendum est ne dilabatur. Des agros: ut publici neglegentur.
urn:cts:latinLit:tlg0233.stoa001.latinlib:7.18.2#Equidem nihil commodius invenio, quam quod ipse feci. Nam pro quingentis milibus nummum, quae in alimenta ingenuorum ingenuarum-que promiseram, agrum ex meis longe pluris actori publico mancipavi; eundem vectigali imposito recepi, tricena milia annua daturus.
urn:cts:latinLit:tlg0233.stoa001.latinlib:7.18.3#Per hoc enim et rei publicae sors in tuto nec reditus incertus, et ager ipse propter id quod vectigal large supercurrit, semper dominum a quo exerceatur inveniet.
urn:cts:latinLit:tlg0233.stoa001.latinlib:7.18.4#Nec ignoro me plus aliquanto quam donasse videor erogavisse, cum pulcherrimi agri pretium necessitas vectigalis infregerit.
urn:cts:latinLit:tlg0233.stoa001.latinlib:7.18.5#Sed oportet privatis utilitatibus publicas, mortalibus aeternas anteferre, multo-que diligentius muneri suo consulere quam facultatibus. Vale.
urn:cts:latinLit:tlg0233.stoa001.latinlib:7.19.greeting#C. PLINIUS PRISCO SUO S<ALUTEM>
urn:cts:latinLit:tlg0233.stoa001.latinlib:7.19.1#Angit me Fanniae valetudo. Contraxit hanc dum assidet Iuniae virgini, sponte primum — est enim affinis -, deinde etiam ex auctoritate pontificum.
urn:cts:latinLit:tlg0233.stoa001.latinlib:7.19.2#Nam virgines, cum vi morbi atrio Vestae coguntur excedere, matronarum curae custodiae-que mandantur. Quo munere Fannia dum sedulo fungitur, hoc discrimine implicita est.
urn:cts:latinLit:tlg0233.stoa001.latinlib:7.19.3#Insident febres, tussis increscit; summa macies summa defectio. Animus tantum et spiritus viget Helvidio marito, Thrasea patre dignissimus; reliqua labuntur, me-que non metu tantum, verum etiam dolore conficiunt.
urn:cts:latinLit:tlg0233.stoa001.latinlib:7.19.4#Doleo enim feminam maximam eripi oculis civitatis, nescio an aliquid simile visuris. Quae castitas illi, quae sanctitas, quanta gravitas quanta constantia! Bis maritum secuta in exsilium est, tertio ipsa propter maritum relegata.
urn:cts:latinLit:tlg0233.stoa001.latinlib:7.19.5#Nam cum Senecio reus esset quod de vita Helvidi libros composuisset rogatum-que se a Fannia in defensione dixisset, quaerente minaciter Mettio Caro, an rogasset respondit: 'Rogavi'; an commentarios scripturo dedisset: 'Dedi'; an sciente matre: 'Nesciente'; postremo nullam vocem cedentem periculo emisit.
urn:cts:latinLit:tlg0233.stoa001.latinlib:7.19.6#Quin etiam illos ipsos libros, quamquam ex necessitate et metu temporum abolitos senatus consulto, publicatis bonis servavit habuit, tulit-que in exsilium exsili causam.
urn:cts:latinLit:tlg0233.stoa001.latinlib:7.19.7#Eadem quam iucunda quam comis, quam denique — quod paucis datum est — non minus amabilis quam veneranda! Eritne quam postea uxoribus nostris ostentare possimus? Erit a qua viri quoque fortitudinis exempla sumamus, quam sic cernentes audientes-que miremur, ut illas quae leguntur?
urn:cts:latinLit:tlg0233.stoa001.latinlib:7.19.8#Ac mihi domus ipsa nutare, convulsa-que sedibus suis ruitura supra videtur, licet adhuc posteros habeat. Quantis enim virtutibus quantis-que factis asse-quentur, ut haec non novissima occiderit?
urn:cts:latinLit:tlg0233.stoa001.latinlib:7.19.9#Me quidem illud etiam affligit et torquet, quod matrem eius, illam — nihil possum illustrius dicere — tantae feminae matrem, rursus videor amittere, quam haec, ut reddit ac refert nobis, sic auferet se-cum, me-que et novo pariter et rescisso vulnere afficiet.
urn:cts:latinLit:tlg0233.stoa001.latinlib:7.19.10#Utramque colui utramque dilexi: utram magis nescio, nec discerni volebant. Habuerunt officia mea in secundis, habuerunt in adversis. Ego solacium relegatarum, ego ultor reversarum; non feci tamen paria atque eo magis hanc cupio servari, ut mihi solvendi tempora supersint.
urn:cts:latinLit:tlg0233.stoa001.latinlib:7.19.11#In his eram curis, cum scriberem ad te; quas si deus aliquis in gaudium verterit, de metu non querar. Vale.
urn:cts:latinLit:tlg0233.stoa001.latinlib:7.20.greeting#C. PLINIUS TACITO SUO S<ALUTEM>
urn:cts:latinLit:tlg0233.stoa001.latinlib:7.20.1#Librum tuum legi et, quam diligentissime potui, adnotavi quae commutanda, quae eximenda arbitrarer. Nam et ego verum dicere assuevi, et tu libenter audire. Neque enim ulli patientius reprehenduntur, quam qui maxime laudari merentur.
urn:cts:latinLit:tlg0233.stoa001.latinlib:7.20.2#Nunc a te librum meum cum adnotationibus tuis exspecto. O iucundas, o pulchras vices! Quam me delectat quod, si qua posteris cura nostri, usquequaque narrabitur, qua concordia simplicitate fide vixerimus!
urn:cts:latinLit:tlg0233.stoa001.latinlib:7.20.3#Erit rarum et insigne, duos homines aetate dignitate propemodum aequales, non nullius in litteris nominis — cogor enim de te quoque parcius dicere, quia de me simul dico -, alterum alterius studia fovisse.
urn:cts:latinLit:tlg0233.stoa001.latinlib:7.20.4#Equidem adulescentulus, cum iam tu fama gloria-que floreres, te sequi, tibi 'longo sed proximus intervallo' et esse et haberi concupiscebam. Et erant multa clarissima ingenia; sed tu mihi — ita similitudo naturae ferebat — maxime imitabilis, maxime imitandus videbaris.
urn:cts:latinLit:tlg0233.stoa001.latinlib:7.20.5#Quo magis gaudeo, quod si quis de studiis sermo, una nominamur, quod de te loquentibus statim occurro. Nec desunt qui utrique nostrum praeferantur.
urn:cts:latinLit:tlg0233.stoa001.latinlib:7.20.6#Sed nos, nihil interest mea quo loco, iungimur; nam mihi primus, qui a te proximus. Quin etiam in testamentis debes adnotasse: nisi quis forte alterutri nostrum amicissimus, eadem legata et quidem pariter accipimus.
urn:cts:latinLit:tlg0233.stoa001.latinlib:7.20.7#Quae omnia huc spectant, ut invicem ardentius diligamus, cum tot vinculis nos studia mores fama, suprema denique hominum iudicia constringant. Vale.
urn:cts:latinLit:tlg0233.stoa001.latinlib:7.21.greeting#C. PLINIUS CORNUTO SUO S<ALUTEM>
urn:cts:latinLit:tlg0233.stoa001.latinlib:7.21.1#Pareo, collega carissime, et infirmitati oculorum ut iubes consulo. Nam et huc tecto vehiculo undi-que inclusus quasi in cubiculo perveni et hic non stilo modo verum etiam lectionibus difficulter sed abstineo, solis-que auribus studeo.
urn:cts:latinLit:tlg0233.stoa001.latinlib:7.21.2#Cubicula obductis velis opaca nec tamen obscura facio. Cryptoporticus quoque adopertis inferioribus fenestris tantum umbrae quantum luminis habet. Sic paulatim lucem ferre condisco.
urn:cts:latinLit:tlg0233.stoa001.latinlib:7.21.3#Balineum assumo quia prodest, vinum quia non nocet, parcissime tamen. Ita assuevi, et nunc custos adest.
urn:cts:latinLit:tlg0233.stoa001.latinlib:7.21.4#Gallinam ut a te missam libenter accepi; quam satis acribus oculis, quamquam adhuc lippus, pinguissimam vidi. Vale.
urn:cts:latinLit:tlg0233.stoa001.latinlib:7.22.greeting#C. PLINIUS FALCONI SUO S<ALUTEM>
urn:cts:latinLit:tlg0233.stoa001.latinlib:7.22.1#Minus miraberis me tam instanter petisse, ut in amicum meum conferres tribunatum, cum scieris quis ille qualis-que. Possum autem iam tibi et nomen indicare et describere ipsum, postquam polliceris.
urn:cts:latinLit:tlg0233.stoa001.latinlib:7.22.2#Est Cornelius Minicianus, ornamentum regionis meae seu dignitate seu moribus. Natus splendide abundat facultatibus, amat studia ut solent pauperes. Idem rectissimus iudex, fortissimus advocatus, amicus fidelissimus.
urn:cts:latinLit:tlg0233.stoa001.latinlib:7.22.3#Accepisse te beneficium credes, cum propius inspexeris hominem omnibus honoribus, omnibus titulis — nihil volo elatius de modestissimo viro dicere — parem. Vale.
urn:cts:latinLit:tlg0233.stoa001.latinlib:7.23.greeting#C. PLINIUS FABATO PROSOCERO SUO S<ALUTEM>
urn:cts:latinLit:tlg0233.stoa001.latinlib:7.23.1#Gaudeo quidem esse te tam fortem, ut Mediolani occurrere Tironi possis, sed ut perseveres esse tam fortis, rogo ne tibi contra rationem aetatis tantum laboris iniungas. Quin immo denuntio, ut illum et domi et intra domum atque etiam intra cubiculi limen exspectes.
urn:cts:latinLit:tlg0233.stoa001.latinlib:7.23.2#Etenim, cum a me ut frater diligatur, non debet ab eo quem ego parentis loco observo, exigere officium quod parenti suo remisisset. Vale.
urn:cts:latinLit:tlg0233.stoa001.latinlib:7.24.greeting#C. PLINIUS GEMINO SUO S<ALUTEM>
urn:cts:latinLit:tlg0233.stoa001.latinlib:7.24.1#Ummidia Quadratilla paulo minus octogensimo aetatis anno decessit usque ad novissimam valetudinem viridis, atque etiam ultra matronalem modum compacto corpore et robusto.
urn:cts:latinLit:tlg0233.stoa001.latinlib:7.24.2#Decessit honestissimo testamento: reliquit heredes ex besse nepotem, ex tertia parte neptem. Neptem parum novi, nepotem familiarissime diligo, adulescentem singularem nec iis tantum, quos sanguine attingit, inter propinquos amandum.
urn:cts:latinLit:tlg0233.stoa001.latinlib:7.24.3#Ac primum conspicuus forma omnes sermones malignorum et puer et iuvenis evasit, intra quartum et vicensimum annum maritus, et si deus adnuisset pater. Vixit in contubernio aviae delicatae severissime, et tamen obse-quentissime.
urn:cts:latinLit:tlg0233.stoa001.latinlib:7.24.4#Habebat illa pantomimos fovebat-que, effusius quam principi feminae convenit. Hos Quadratus non in theatro, non domi spectabat, nec illa exigebat.
urn:cts:latinLit:tlg0233.stoa001.latinlib:7.24.5#Audivi ipsam cum mihi commendaret nepotis sui studia, solere se, ut feminam in illo otio sexus, laxare animum lusu calculorum, solere spectare pantomimos suos, sed cum factura esset alterutrum, semper se nepoti suo praecepisse abiret studeret-que; quod mihi non amore eius magis facere quam reverentia videbatur.
urn:cts:latinLit:tlg0233.stoa001.latinlib:7.24.6#Miraberis, et ego miratus sum. Proximis sacerdotalibus ludis, productis in commissione pantomimis, cum simul theatro ego et Quadratus egrederemur, ait mihi: 'Scis me hodie primum vidisse saltantem aviae meae libertum?' Hoc nepos.
urn:cts:latinLit:tlg0233.stoa001.latinlib:7.24.7#At hercule alienissimi homines in honorem Quadratillae — pudet me dixisse honorem — per adulationis officium in theatrum cursitabant exsultabant plaudebant mirabantur ac deinde singulos gestus dominae cum canticis reddebant; qui nunc exiguissima legata, theatralis operae corollarium, accipient ab herede, qui non spectabat.
urn:cts:latinLit:tlg0233.stoa001.latinlib:7.24.8#Haec, quia soles si quid incidit novi non invitus audire, deinde quia iucundum est mihi quod ceperam gaudium scribendo retractare. Gaudeo enim pietate defunctae, honore optimi iuvenis; laetor etiam quod domus aliquando C. Cassi, huius qui Cassianae scholae princeps et parens fuit, serviet domino non minori.
urn:cts:latinLit:tlg0233.stoa001.latinlib:7.24.9#Implebit enim illam Quadratus meus et decebit, rursus-que ei pristinam dignitatem celebritatem gloriam reddet, cum tantus orator inde procedet, quantus iuris ille consultus. Vale.
urn:cts:latinLit:tlg0233.stoa001.latinlib:7.25.greeting#C. PLINIUS RUFO SUO S<ALUTEM>
urn:cts:latinLit:tlg0233.stoa001.latinlib:7.25.1#O quantum eruditorum aut modestia ipsorum aut quies operit ac subtrahit famae! At nos eos tantum dicturi aliquid aut lecturi timemus, qui studia sua proferunt, cum illi qui tacent hoc amplius praestent, quod maximum opus silentio reverentur.
urn:cts:latinLit:tlg0233.stoa001.latinlib:7.25.2#Expertus scribo quod scribo. Terentius Iunior, equestribus militiis atque etiam procuratione Narbonensis provinciae integerrime functus, recepit se in agros suos, paratis-que honoribus tranquillissimum otium praetulit.
urn:cts:latinLit:tlg0233.stoa001.latinlib:7.25.3#Hunc ego invitatus hospitio ut bonum patrem familiae, ut diligentem agricolam intuebar, de his locuturus, in quibus illum versari putabam; et coeperam, cum ille me doctissimo sermone revocavit ad studia.
urn:cts:latinLit:tlg0233.stoa001.latinlib:7.25.4#Quam tersa omnia, quam Latina, quam Graeca! Nam tantum utraque lingua valet, ut ea magis videatur excellere, qua cum maxime loquitur. Quantum ille legit, quantum tenet! Athenis vivere hominem, non in villa putes.
urn:cts:latinLit:tlg0233.stoa001.latinlib:7.25.5#Quid multa? Auxit sollicitudinem meam effecit-que ut illis quos doctissimos novi, non minus hos seductos et quasi rusticos verear.
urn:cts:latinLit:tlg0233.stoa001.latinlib:7.25.6#Idem suadeo tibi: sunt enim ut in castris sic etiam in litteris nostris, plures cultu pagano quos cinctos et armatos, et quidem ardentissimo ingenio, diligenter scrutatus invenies. Vale.
urn:cts:latinLit:tlg0233.stoa001.latinlib:7.26.greeting#C. PLINIUS MAXIMO SUO S<ALUTEM>
urn:cts:latinLit:tlg0233.stoa001.latinlib:7.26.1#Nuper me cuiusdam amici languor admonuit, optimos esse nos dum infirmi sumus. Quem enim infirmum aut avaritia aut libido sollicitat?
urn:cts:latinLit:tlg0233.stoa001.latinlib:7.26.2#Non amoribus servit, non appetit honores, opes neglegit et quantulumcum-que, ut relicturus, satis habet. Tunc deos tunc hominem esse se meminit, invidet nemini neminem miratur neminem despicit, ac ne sermonibus quidem malignis aut attendit aut alitur: balinea imaginatur et fontes.
urn:cts:latinLit:tlg0233.stoa001.latinlib:7.26.3#Haec summa curarum, summa votorum mollem-que in posterum et pinguem, si contingat evadere, hoc est innoxiam beatam-que destinat vitam.
urn:cts:latinLit:tlg0233.stoa001.latinlib:7.26.4#Possum ergo quod plurimis verbis, plurimis etiam voluminibus philosophi docere conantur, ipse breviter tibi mihi-que praecipere, ut tales esse sani perseveremus, quales nos futuros profitemur infirmi. Vale.
urn:cts:latinLit:tlg0233.stoa001.latinlib:7.27.greeting#C. PLINIUS SURAE SUO S<ALUTEM>
urn:cts:latinLit:tlg0233.stoa001.latinlib:7.27.1#Et mihi discendi et tibi docendi facultatem otium praebet. Igitur perquam velim scire, esse phantasmata et habere propriam figuram numen-que aliquod putes an inania et vana ex metu nostro imaginem accipere.
urn:cts:latinLit:tlg0233.stoa001.latinlib:7.27.2#Ego ut esse credam in primis eo ducor, quod audio accidisse Curtio Rufo. Tenuis adhuc et obscurus, obtinenti Africam comes haeserat. Inclinato die spatiabatur in porticu; offertur ei mulieris figura humana grandior pulchrior-que. Perterrito Africam se futurorum praenuntiam dixit: iturum enim Romam honores-que gesturum, atque etiam cum summo imperio in eandem provinciam reversurum, ibique moriturum.
urn:cts:latinLit:tlg0233.stoa001.latinlib:7.27.3#Facta sunt omnia. Praeterea accedenti Carthaginem egredienti-que nave eadem figura in litore occurrisse narratur. Ipse certe implicitus morbo futura praeteritis, adversa secundis auguratus, spem salutis nullo suorum desperante proiecit.
urn:cts:latinLit:tlg0233.stoa001.latinlib:7.27.4#Iam illud nonne et magis terribile et non minus mirum est quod exponam ut accepi?
urn:cts:latinLit:tlg0233.stoa001.latinlib:7.27.5#Erat Athenis spatiosa et capax domus sed infamis et pestilens. Per silentium noctis sonus ferri, et si attenderes acrius, strepitus vinculorum longius primo, deinde e proximo reddebatur: mox apparebat idolon, senex macie et squalore confectus, promissa barba horrenti capillo; cruribus compedes, manibus catenas gerebat quatiebat-que.
urn:cts:latinLit:tlg0233.stoa001.latinlib:7.27.6#Inde inhabitantibus tristes dirae-que noctes per metum vigilabantur; vigiliam morbus et crescente formidine mors se-quebatur. Nam interdiu quoque, quamquam abscesserat imago, memoria imaginis oculis inerrabat, longior-que causis timoris timor erat. Deserta inde et damnata solitudine domus tota-que illi monstro relicta; proscribebatur tamen, seu quis emere seu quis conducere ignarus tanti mali vellet.
urn:cts:latinLit:tlg0233.stoa001.latinlib:7.27.7#Venit Athenas philosophus Athenodorus, legit titulum audito-que pretio, quia suspecta vilitas, percunctatus omnia docetur ac nihilo minus, immo tanto magis conducit. Ubi coepit advesperascere, iubet sterni sibi in prima domus parte, poscit pugillares stilum lumen, suos omnes in interiora dimittit; ipse ad scribendum animum oculos manum intendit, ne vacua mens audita simulacra et inanes sibi metus fingeret.
urn:cts:latinLit:tlg0233.stoa001.latinlib:7.27.8#Initio, quale ubique, silentium noctis; dein concuti ferrum, vincula moveri. Ille non tollere oculos, non remittere stilum, sed offirmare animum auribus-que praetendere. Tum crebrescere fragor, adventare et iam ut in limine, iam ut intra limen audiri. Respicit, videt agnoscit-que narratam sibi effigiem.
urn:cts:latinLit:tlg0233.stoa001.latinlib:7.27.9#Stabat innuebat-que digito similis vocanti. Hic contra ut paulum exspectaret manu significat rursus-que ceris et stilo incumbit. Illa scribentis capiti catenis insonabat. Respicit rursus idem quod prius innuentem, nec moratus tollit lumen et sequitur.
urn:cts:latinLit:tlg0233.stoa001.latinlib:7.27.10#Ibat illa lento gradu quasi gravis vinculis. Postquam deflexit in aream domus, repente dilapsa deserit comitem. Desertus herbas et folia concerpta signum loco ponit.
urn:cts:latinLit:tlg0233.stoa001.latinlib:7.27.11#Postero die adit magistratus, monet ut illum locum effodi iubeant. Inveniuntur ossa inserta catenis et implicita, quae corpus aevo terra-que putrefactum nuda et exesa reliquerat vinculis; collecta publice sepeliuntur. Domus postea rite conditis manibus caruit.
urn:cts:latinLit:tlg0233.stoa001.latinlib:7.27.12#Et haec quidem affirmantibus credo; illud affirmare aliis possum. Est libertus mihi non illitteratus. Cum hoc minor frater eodem lecto quiescebat. Is visus est sibi cernere quendam in toro residentem, admoventem-que capiti suo cultros, atque etiam ex ipso vertice amputantem capillos. Ubi illuxit, ipse circa verticem tonsus, capilli iacentes reperiuntur.
urn:cts:latinLit:tlg0233.stoa001.latinlib:7.27.13#Exiguum temporis medium, et rursus simile aliud priori fidem fecit. Puer in paedagogio mixtus pluribus dormiebat. Venerunt per fenestras — ita narrat — in tunicis albis duo cubantem-que detonderunt et qua venerant recesserunt. Hunc quoque tonsum sparsos-que circa capillos dies ostendit.
urn:cts:latinLit:tlg0233.stoa001.latinlib:7.27.14#Nihil notabile secutum, nisi forte quod non fui reus, futurus, si Domitianus sub quo haec acciderunt diutius vixisset. Nam in scrinio eius datus a Caro de me libellus inventus est; ex quo coniectari potest, quia reis moris est summittere capillum, recisos meorum capillos depulsi quod imminebat periculi signum fuisse.
urn:cts:latinLit:tlg0233.stoa001.latinlib:7.27.15#Proinde rogo, eruditionem tuam intendas. Digna res est quam diu multum-que consideres; ne ego quidem indignus, cui copiam scientiae tuae facias.
urn:cts:latinLit:tlg0233.stoa001.latinlib:7.27.16#Licet etiam utramque in partem — ut soles — disputes, ex altera tamen fortius, ne me suspensum incertum-que dimittas, cum mihi consulendi causa fuerit, ut dubitare desinerem. Vale.
urn:cts:latinLit:tlg0233.stoa001.latinlib:7.28.greeting#C. PLINIUS SEPTICIO SUO S<ALUTEM>
urn:cts:latinLit:tlg0233.stoa001.latinlib:7.28.1#Ais quosdam apud te reprehendisse, tamquam amicos meos ex omni occasione ultra modum laudem.
urn:cts:latinLit:tlg0233.stoa001.latinlib:7.28.2#Agnosco crimen, amplector etiam. Quid enim honestius culpa benignitatis? Qui sunt tamen isti, qui amicos meos melius norint? Sed, ut norint, quid invident mihi felicissimo errore? Ut enim non sint tales quales a me praedicantur, ego tamen beatus quod mihi videntur.
urn:cts:latinLit:tlg0233.stoa001.latinlib:7.28.3#Igitur ad alios hanc sinistram diligentiam conferant; nec sunt parum multi, qui carpere amicos suos iudicium vocant. Mihi numquam persuadebunt ut meos amari a me nimium putem. Vale.
urn:cts:latinLit:tlg0233.stoa001.latinlib:7.29.greeting#C. PLINIUS MONTANO SUO S<ALUTEM>
urn:cts:latinLit:tlg0233.stoa001.latinlib:7.29.1#Ridebis, deinde indignaberis, deinde ridebis, si legeris, quod nisi legeris non potes credere.
urn:cts:latinLit:tlg0233.stoa001.latinlib:7.29.2#Est via Tiburtina intra primum lapidem — proxime adnotavi — monimentum Pallantis ita inscriptum: 'Huic senatus ob fidem pietatem-que erga patronos ornamenta praetoria decrevit et sestertium centies quinquagies, cuius honore contentus fuit.'
urn:cts:latinLit:tlg0233.stoa001.latinlib:7.29.3#Equidem numquam sum miratus quae saepius a fortuna quam a iudicio proficiscerentur; maxime tamen hic me titulus admonuit, quam essent mimica et inepta, quae interdum in hoc caenum, in has sordes abicerentur, quae denique ille furcifer et recipere ausus est et recusare, atque etiam ut moderationis exemplum posteris prodere.
urn:cts:latinLit:tlg0233.stoa001.latinlib:7.29.4#Sed quid indignor? Ridere satius, ne se magnum aliquid adeptos putent, qui huc felicitate perveniunt ut rideantur. Vale.
urn:cts:latinLit:tlg0233.stoa001.latinlib:7.30.greeting#C. PLINIUS GENITORI SUO S<ALUTEM>
urn:cts:latinLit:tlg0233.stoa001.latinlib:7.30.1#Torqueor quod discipulum, ut scribis, optimae spei amisisti. Cuius et valetudine et morte impedita studia tua quidni sciam? cum sis omnium officiorum observantissimus, cumque omnes quos probas effusissime diligas.
urn:cts:latinLit:tlg0233.stoa001.latinlib:7.30.2#Me huc quoque urbana negotia persequuntur; non desunt enim qui me iudicem aut arbitrum faciant.
urn:cts:latinLit:tlg0233.stoa001.latinlib:7.30.3#Accedunt querelae rusticorum, qui auribus meis post longum tempus suo iure abutuntur. Instat et necessitas agrorum locandorum, perquam molesta: adeo rarum est invenire idoneos conductores.
urn:cts:latinLit:tlg0233.stoa001.latinlib:7.30.4#Quibus ex causis precario studeo, studeo tamen. Nam et scribo aliquid et lego; sed cum lego, ex comparatione sentio quam male scribam, licet tu mihi bonum animum facias,
urn:cts:latinLit:tlg0233.stoa001.latinlib:7.30.5#qui libellos meos de ultione Helvidi orationi Demosthenis κατὰ . . . μειδίου confers. Quam sane, cum componerem illos, habui in manibus, non ut aemularer — improbum enim ac paene furiosum -, sed tamen imitarer et se-querer, quantum aut diversitas ingeniorum maximi et minimi, aut causae dissimilitudo pateretur. Vale.
urn:cts:latinLit:tlg0233.stoa001.latinlib:7.31.greeting#C. PLINIUS CORNUTO SUO S<ALUTEM>
urn:cts:latinLit:tlg0233.stoa001.latinlib:7.31.1#Claudius Pollio amari a te cupit dignus hoc ipso quod cupit, deinde quod ipse te diligit; neque enim fere quisquam exigit istud nisi qui facit. Vir alioqui rectus integer quietus ac paene ultra modum — si quis tamen ultra modum — verecundus.
urn:cts:latinLit:tlg0233.stoa001.latinlib:7.31.2#Hunc, cum simul militaremus, non solum ut commilito inspexi. Praeerat alae miliariae; ego iussus a legato consulari rationes alarum et cohortium excutere, ut magnam quorundam foedam-que avaritiam, neglegentiam parem, ita huius summam integritatem, sollicitam diligentiam inveni.
urn:cts:latinLit:tlg0233.stoa001.latinlib:7.31.3#Postea promotus ad amplissimas procurationes, nulla occasione corruptus ab insito abstinentiae amore deflexit; numquam secundis rebus intumuit; numquam officiorum varietate continuam laudem humanitatis infregit, eadem-que firmitate animi laboribus suffecit, qua nunc otium patitur.
urn:cts:latinLit:tlg0233.stoa001.latinlib:7.31.4#Quod quidem paulisper cum magna sua laude intermisit et posuit, a Corellio nostro ex liberalitate imperatoris Nervae emendis dividendis-que agris adiutor assumptus. Etenim qua gloria dignum est, summo viro in tanta eligendi facultate praecipue placuisse!
urn:cts:latinLit:tlg0233.stoa001.latinlib:7.31.5#Idem quam reverenter, quam fideliter amicos colat, multorum supremis iudiciis, in his Anni Bassi gravissimi civis, credere potes, cuius memoriam tam grata praedicatione prorogat et extendit, ut librum de vita eius — nam studia quoque sicut alias bonas artes veneratur — ediderit.
urn:cts:latinLit:tlg0233.stoa001.latinlib:7.31.6#Pulchrum istud et raritate ipsa probandum, cum pleri-que hactenus defunctorum meminerint ut querantur.
urn:cts:latinLit:tlg0233.stoa001.latinlib:7.31.7#Hunc hominem appetentissimum tui, mihi crede, complectere apprehende, immo et invita, ac sic ama tamquam gratiam referas. Neque enim obligandus sed remunerandus est in amoris officio, qui prior coepit. Vale.
urn:cts:latinLit:tlg0233.stoa001.latinlib:7.32.greeting#C. PLINIUS FABATO PROSOCERO SUO S<ALUTEM>
urn:cts:latinLit:tlg0233.stoa001.latinlib:7.32.1#Delector iucundum tibi fuisse Tironis mei adventum; quod vero scribis oblata occasione proconsulis plurimos manumissos, unice laetor. Cupio enim patriam nostram omnibus quidem rebus augeri, maxime tamen civium numero: id enim oppidis firmissimum ornamentum.
urn:cts:latinLit:tlg0233.stoa001.latinlib:7.32.2#Illud etiam me non ut ambitiosum sed tamen iuvat, quod adicis te me-que et gratiarum actione et laude celebratos. Est enim, ut Xenophon ait,ἥδιστον ἄκουσμα ἔπαινος, utique si te mereri putes. Vale.
urn:cts:latinLit:tlg0233.stoa001.latinlib:7.33.greeting#C. PLINIUS TACITO SUO S<ALUTEM>
urn:cts:latinLit:tlg0233.stoa001.latinlib:7.33.1#Auguror nec me fallit augurium, historias tuas immortales futuras; quo magis illis — ingenue fatebor — inseri cupio.
urn:cts:latinLit:tlg0233.stoa001.latinlib:7.33.2#Nam si esse nobis curae solet ut facies nostra ab optimo quoque artifice exprimatur, nonne debemus optare, ut operibus nostris similis tui scriptor praedicator-que contingat?
urn:cts:latinLit:tlg0233.stoa001.latinlib:7.33.3#Demonstro ergo quamquam diligentiam tuam fugere non possit, cum sit in publicis actis, demonstro tamen quo magis credas, iucundum mihi futurum si factum meum, cuius gratia periculo crevit, tuo ingenio tuo testimonio ornaveris.
urn:cts:latinLit:tlg0233.stoa001.latinlib:7.33.4#Dederat me senatus cum Herennio Senecione advocatum provinciae Baeticae contra Baebium Massam, damnato-que Massa censuerat, ut bona eius publice custodirentur. Senecio, cum explorasset consules postulationibus vacaturos, convenit me et 'Qua concordia' inquit 'iniunctam nobis accusationem exsecuti sumus, hac adeamus consules petamus-que, ne bona dissipari sinant, quorum esse in custodia debent.'
urn:cts:latinLit:tlg0233.stoa001.latinlib:7.33.5#Respondi: 'Cum simus advocati a senatu dati, dispice num peractas putes partes nostras senatus cognitione finita.' Et ille: 'Tu quem voles tibi terminum statues, cui nulla cum provincia necessitudo nisi ex beneficio tuo et hoc recenti; ipse et natus ibi et quaestor in ea fui.'
urn:cts:latinLit:tlg0233.stoa001.latinlib:7.33.6#Tum ego: 'Si fixum tibi istud ac deliberatum, sequar te ut, si qua ex hoc invidia, non tantum tua.'
urn:cts:latinLit:tlg0233.stoa001.latinlib:7.33.7#Venimus ad consules; dicit Senecio quae res ferebat, aliqua subiungo. Vixdum conticueramus, et Massa questus Senecionem non advocati fidem sed inimici amaritudinem implesse, impietatis reum postulat.
urn:cts:latinLit:tlg0233.stoa001.latinlib:7.33.8#Horror omnium; ego autem 'Vereor' inquam, 'clarissimi consules, ne mihi Massa silentio suo praevaricationem obiecerit, quod non et me reum postulavit.' Quae vox et statim excepta, et postea multo sermone celebrata est.
urn:cts:latinLit:tlg0233.stoa001.latinlib:7.33.9#Divus quidem Nerva — nam privatus quoque attendebat his quae recte in publico fierent — missis ad me gravissimis litteris non mihi solum, verum etiam saeculo est gratulatus, cui exemplum — sic enim scripsit — simile antiquis contigisset.
urn:cts:latinLit:tlg0233.stoa001.latinlib:7.33.10#Haec, utcumque se habent, notiora clariora maiora tu facies; quamquam non exigo ut excedas actae rei modum. Nam nec historia debet egredi veritatem, et honeste factis veritas sufficit. Vale.
urn:cts:latinLit:stoa0233.stoa001.latinlib:8.title#C. PLINII CAECILII SECUNDI EPISTULARVM LIBER OCTAVUS
urn:cts:latinLit:tlg0233.stoa001.latinlib:8.1.greeting#C. PLINIUS SEPTICIO SUO S<ALUTEM>
urn:cts:latinLit:tlg0233.stoa001.latinlib:8.1.1#Iter commode explicui, excepto quod quidam ex meis adversam valetudinem ferventissimis aestibus contraxerunt.
urn:cts:latinLit:tlg0233.stoa001.latinlib:8.1.2#Encolpius quidem lector, ille seria nostra ille deliciae, exasperatis faucibus pulvere sanguinem reiecit. Quam triste hoc ipsi, quam acerbum mihi, si is cui omnis ex studiis gratia inhabilis studiis fuerit! Quis deinde libellos meos sic leget, sic amabit?
urn:cts:latinLit:tlg0233.stoa001.latinlib:8.1.3#Quem aures meae sic se-quentur? Sed di laetiora promittunt. Stetit sanguis, resedit dolor. Praeterea continens ipse, nos solliciti, medici diligentes. Ad hoc salubritas caeli, secessus quies tantum salutis quantum otii pollicentur. Vale.
urn:cts:latinLit:tlg0233.stoa001.latinlib:8.2.greeting#C. PLINIUS CALVISIO SUO S<ALUTEM>
urn:cts:latinLit:tlg0233.stoa001.latinlib:8.2.1#Alii in praedia sua proficiscuntur ut locupletiores revertantur, ego ut pauperior. Vendideram vindemias certatim negotiatoribus ementibus. Invitabat pretium, et quod tunc et quod fore videbatur.
urn:cts:latinLit:tlg0233.stoa001.latinlib:8.2.2#Spes fefellit. Erat expeditum omnibus remittere aequaliter, sed non satis aequum. Mihi autem egregium in primis videtur ut foris ita domi, ut in magnis ita in parvis, ut in alienis ita in suis agitare iustitiam. Nam si paria peccata, pares etiam laudes.
urn:cts:latinLit:tlg0233.stoa001.latinlib:8.2.3#Itaque omnibus quidem, ne quis 'mihi non donatus abiret', partem octavam pretii quo quis emerat concessi; deinde iis, qui amplissimas summas emptionibus occupaverant, separatim consului. Nam et me magis iuverant, et maius ipsi fecerant damnum.
urn:cts:latinLit:tlg0233.stoa001.latinlib:8.2.4#Igitur iis qui pluris quam decem milibus emerant, ad illam communem et quasi publicam octavam addidi decimam eius summae, qua decem milia excesserant.
urn:cts:latinLit:tlg0233.stoa001.latinlib:8.2.5#Vereor ne parum expresserim: apertius calculo ostendam. Si qui forte quindecim milibus emerant, hi et quindecim milium octavam et quinque milium decimam tulerunt.
urn:cts:latinLit:tlg0233.stoa001.latinlib:8.2.6#Praeterea, cum reputarem quosdam ex debito aliquantum, quosdam aliquid, quosdam nihil reposuisse, nequaquam verum arbitrabar, quos non aequasset fides solutionis, hos benignitate remissionis aequari.
urn:cts:latinLit:tlg0233.stoa001.latinlib:8.2.7#Rursus ergo iis qui solverant eius quod solverant decimam remisi. Per hoc enim aptissime et in praeteritum singulis pro cuiusque merito gratia referri, et in futurum omnes cum ad emendum tum etiam ad solvendum allici videbantur.
urn:cts:latinLit:tlg0233.stoa001.latinlib:8.2.8#Magno mihi seu ratio haec seu facilitas stetit, sed fuit tanti. Nam regione tota et novitas remissionis et forma laudatur. Ex ipsis etiam quos non una, ut dicitur, pertica sed distincte gradatim-que tractavi, quanto quis melior et probior, tanto mihi obligatior abiit expertus non esse apud me ἐν δὲ ἰῇ τιμῇ ἠμὲν κακὸς ἠδὲ καὶ ἐσθλός. Vale.
urn:cts:latinLit:tlg0233.stoa001.latinlib:8.3.greeting#C. PLINIUS SPARSO SUO S<ALUTEM>
urn:cts:latinLit:tlg0233.stoa001.latinlib:8.3.1#Librum quem novissime tibi misi, ex omnibus meis vel maxime placere significas. Est eadem opinio cuiusdam eruditissimi.
urn:cts:latinLit:tlg0233.stoa001.latinlib:8.3.2#Quo magis adducor ut neutrum falli putem, quia non est credibile utrumque falli, et quia tamen blandior mihi. Volo enim proxima quae-que absolutissima videri, et ideo iam nunc contra istum librum faveo orationi, quam nuper in publicum dedi communicaturus te-cum, ut primum diligentem tabellarium invenero.
urn:cts:latinLit:tlg0233.stoa001.latinlib:8.3.3#Erexi exspectationem tuam, quam vereor ne destituat oratio in manus sumpta. Interim tamen tamquam placituram — et fortasse placebit — exspecta. Vale.
urn:cts:latinLit:tlg0233.stoa001.latinlib:8.4.greeting#C. PLINIUS CANINIO SUO S<ALUTEM>
urn:cts:latinLit:tlg0233.stoa001.latinlib:8.4.1#Optime facis, quod bellum Dacicum scribere paras. Nam quae tam recens tam copiosa tam elata, quae denique tam poetica et quamquam in verissimis rebus tam fabulosa materia?
urn:cts:latinLit:tlg0233.stoa001.latinlib:8.4.2#Dices immissa terris nova flumina, novos pontes fluminibus iniectos, insessa castris montium abrupta, pulsum regia pulsum etiam vita regem nihil desperantem; super haec actos bis triumphos, quorum alter ex invicta gente primus, alter novissimus fuit.
urn:cts:latinLit:tlg0233.stoa001.latinlib:8.4.3#Una sed maxima difficultas, quod haec aequare dicendo arduum immensum, etiam tuo ingenio, quamquam altissime assurgat et amplissimis operibus increscat. Non nullus et in illo labor, ut barbara et fera nomina, in primis regis ipsius, Graecis versibus non resultent.
urn:cts:latinLit:tlg0233.stoa001.latinlib:8.4.4#Sed nihil est quod non arte cura-que, si non potest vinci, mitigetur. Praeterea, si datur Homero et mollia vocabula et Graeca ad levitatem versus contrahere extendere inflectere, cur tibi similis audentia praesertim non delicata sed necessaria non detur?
urn:cts:latinLit:tlg0233.stoa001.latinlib:8.4.5#Proinde iure vatum invocatis dis, et inter deos ipso, cuius res opera consilia dicturus es, immitte rudentes, pande vela ac, si quando alias, toto ingenio vehere. Cur enim non ego quoque poetice cum poeta?
urn:cts:latinLit:tlg0233.stoa001.latinlib:8.4.6#Illud iam nunc paciscor: prima quae-que ut absolveris mittito, immo etiam ante quam absolvas, sicut erunt recentia et rudia et adhuc similia nascentibus.
urn:cts:latinLit:tlg0233.stoa001.latinlib:8.4.7#Respondebis non posse perinde carptim ut contexta, perinde incohata placere ut effecta. Scio. Itaque et a me aestimabuntur ut coepta, spectabuntur ut membra, extremam-que limam tuam opperientur in scrinio nostro. Patere hoc me super cetera habere amoris tui pignus, ut ea quoque norim quae nosse neminem velles.
urn:cts:latinLit:tlg0233.stoa001.latinlib:8.4.8#In summa potero fortasse scripta tua magis probare laudare, quanto illa tardius cautius-que, sed ipsum te magis amabo magis-que laudabo, quanto celerius et incautius miseris. Vale.
urn:cts:latinLit:tlg0233.stoa001.latinlib:8.5.greeting#C. PLINIUS GEMINO SUO S<ALUTEM>
urn:cts:latinLit:tlg0233.stoa001.latinlib:8.5.1#Grave vulnus Macrinus noster accepit: amisit uxorem singularis exempli, etiam si olim fuisset. Vixit cum hac triginta novem annis sine iurgio sine offensa. Quam illa reverentiam marito suo praestitit, cum ipsa summam mereretur! quot quantas-que virtutes, ex diversis aetatibus sumptas, collegit et miscuit!
urn:cts:latinLit:tlg0233.stoa001.latinlib:8.5.2#Habet quidem Macrinus grande solacium, quod tantum bonum tam diu tenuit, sed hinc magis exacerbatur quod amisit; nam fruendis voluptatibus crescit carendi dolor.
urn:cts:latinLit:tlg0233.stoa001.latinlib:8.5.3#Ero ergo suspensus pro homine amicissimo, dum admittere avocamenta et cicatricem pati possit, quam nihil aeque ac necessitas ipsa et dies longa et satietas doloris inducit. Vale.
urn:cts:latinLit:tlg0233.stoa001.latinlib:8.6.greeting#C. PLINIUS MONTANO SUO S<ALUTEM>
urn:cts:latinLit:tlg0233.stoa001.latinlib:8.6.1#Cognovisse iam ex epistula mea debes, adnotasse me nuper monumentum Pallantis sub hac inscriptione: 'Huic senatus ob fidem pietatem-que erga patronos ornamenta praetoria decrevit et sestertium centies quinquagies, cuius honore contentus fuit.'
urn:cts:latinLit:tlg0233.stoa001.latinlib:8.6.2#Postea mihi visum est pretium operae ipsum senatus consultum quaerere. Inveni tam copiosum et effusum, ut ille superbissimus titulus modicus atque etiam demissus videretur. Conferant se misceant-que, non dico illi veteres, Africani Achaici Numantini, sed hi proximi Marii Sullae Pompei — nolo progredi longius -: infra Pallantis laudes iacebunt.
urn:cts:latinLit:tlg0233.stoa001.latinlib:8.6.3#Urbanos qui illa censuerunt putem an miseros? Dicerem urbanos, si senatum deceret urbanitas; miseros, sed nemo tam miser est ut illa cogatur. Ambitio ergo et procedendi libido? Sed quis adeo demens, ut per suum, per publicum dedecus procedere velit in ea civitate, in qua hic esset usus florentissimae dignitatis, ut primus in senatu laudare Pallantem posset?
urn:cts:latinLit:tlg0233.stoa001.latinlib:8.6.4#Mitto quod Pallanti servo praetoria ornamenta offeruntur — quippe offeruntur a servis -, mitto quod censent non exhortandum modo verum etiam compellendum ad usum aureorum anulorum; erat enim contra maiestatem senatus, si ferreis praetorius uteretur.
urn:cts:latinLit:tlg0233.stoa001.latinlib:8.6.5#Levia haec et transeunda, illa memoranda quod nomine Pallantis senatus — nec expiata postea curia est -, Pallantis nomine senatus gratias agit Caesari, quod et ipse cum summo honore mentionem eius prosecutus esset et senatui facultatem fecisset testandi erga eum benevolentiam suam.
urn:cts:latinLit:tlg0233.stoa001.latinlib:8.6.6#Quid enim senatui pulchrius, quam ut erga Pallantem satis gratus videretur? Additur: 'Ut Pallas, cui se omnes pro virili parte obligatos fatentur, singularis fidei singularis industriae fructum meritissimo ferat'. Prolatos imperii fines, redditos exercitus rei publicae credas.
urn:cts:latinLit:tlg0233.stoa001.latinlib:8.6.7#Astruitur his: 'Cum senatui populo-que Romano liberalitatis gratior repraesentari nulla materia posset, quam si abstinentissimi fidelissimi-que custodis principalium opum facultates adiuvare contigisset'. Hoc tunc votum senatus, hoc praecipuum gaudium populi, haec liberalitatis materia gratissima, si Pallantis facultates adiuvare publicarum opum egestione contingeret.
urn:cts:latinLit:tlg0233.stoa001.latinlib:8.6.8#Iam quae sequuntur? Voluisse quidem senatum censere dandum ex aerario sestertium centies quinquagies et quanto ab eius modi cupiditatibus remotior eius animus esset, tanto impensius petere a publico parente, ut eum compelleret ad cedendum senatui.
urn:cts:latinLit:tlg0233.stoa001.latinlib:8.6.9#Id vero deerat, ut cum Pallante auctoritate publica ageretur, Pallas rogaretur ut senatui cederet, ut illi superbissimae abstinentiae Caesar ipse patronus, ipse advocaretur, ne sestertium centies quinquagies sperneret. Sprevit, quod solum potuit tantis opibus publice oblatis arrogantius facere, quam si accepisset.
urn:cts:latinLit:tlg0233.stoa001.latinlib:8.6.10#Senatus tamen id quoque similis querenti laudibus tulit, his quidem verbis: sed cum princeps optimus parens-que publicus rogatus a Pallante eam partem sententiae, quae pertinebat ad dandum ei ex aerario sestertium centies quinquagies, remitti voluisset, testari senatum, et se libenter ac merito hanc summam inter reliquos honores ob fidem diligentiam-que Pallanti decernere coepisse, voluntati tamen principis sui, cui in nulla re fas putaret repugnare, in hac quoque re obsequi.
urn:cts:latinLit:tlg0233.stoa001.latinlib:8.6.11#Imaginare Pallantem velut intercedentem senatus consulto moderantem-que honores suos et sestertium centies quinquagies ut nimium recusantem, cum praetoria ornamenta tamquam minus recepisset;
urn:cts:latinLit:tlg0233.stoa001.latinlib:8.6.12#imaginare Caesarem liberti precibus vel potius imperio coram senatu obtemperantem — imperat enim libertus patrono, quem in senatu rogat -; imaginare senatum usquequaque testantem merito libenter-que se hanc summam inter reliquos honores Pallanti coepisse decernere et perseveraturum fuisse, nisi obse-queretur principis voluntati, cui non esset fas in ulla re repugnare. Ita ne sestertium centies quinquagies Pallas ex aerario ferret, verecundia ipsius obsequio senatus opus fuit in hoc praecipue non obsecuturi, si in ulla re putasset fas esse non obsequi.
urn:cts:latinLit:tlg0233.stoa001.latinlib:8.6.13#Finem existimas? Mane dum et maiora accipe: 'Utique, cum sit utile principis benignitatem promptissimam ad laudem praemia-que merentium illustrari ubique et maxime iis locis, quibus incitari ad imitationem praepositi rerum eius curae possent, et Pallantis spectatissima fides atque innocentia exemplo provocare studium tam honestae aemulationis posset, ea quae Ⅹ. kal. Februarias quae proximae fuissent in amplissimo ordine optimus princeps recitasset senatus-que consulta de iis rebus facta in aere inciderentur, id-que aes figeretur ad statuam loricatam divi Iulii'.
urn:cts:latinLit:tlg0233.stoa001.latinlib:8.6.14#Parum visum tantorum dedecorum esse curiam testem: delectus est celeberrimus locus, in quo legenda praesentibus, legenda futuris proderentur. Placuit aere signari omnes honores fastidiosissimi mancipii, quosque repudiasset quosque quantum ad decernentes pertinet gessit. Incisa et insculpta sunt publicis aeternis-que monumentis praetoria ornamenta Pallantis, sic quasi foedera antiqua, sic quasi sacrae leges.
urn:cts:latinLit:tlg0233.stoa001.latinlib:8.6.15#Tanta principis, tanta senatus, tanta Pallantis ipsius — quid dicam nescio, ut vellent in oculis omnium figi Pallas insolentiam suam, patientiam Caesar, humilitatem senatus. Nec puduit rationem turpitudini obtendere, egregiam quidem pulchram-que rationem, ut exemplo Pallantis praemiorum ad studium aemulationis ceteri provocarentur.
urn:cts:latinLit:tlg0233.stoa001.latinlib:8.6.16#Ea honorum vilitas erat, illorum etiam quos Pallas non dedignabatur. Inveniebantur tamen honesto loco nati, qui peterent cuperent-que quod dari liberto promitti servis videbant.
urn:cts:latinLit:tlg0233.stoa001.latinlib:8.6.17#Quam iuvat quod in tempora illa non incidi, quorum sic me tamquam illis vixerim pudet! Non dubito similiter affici te. Scio quam sit tibi vivus et ingenuus animus: ideo facilius est ut me; quamquam indignationem quibusdam in locis fortasse ultra epistulae modum extulerim, parum doluisse quam nimis credas. Vale.
urn:cts:latinLit:tlg0233.stoa001.latinlib:8.7.greeting#C. PLINIUS TACITO SUO S<ALUTEM>
urn:cts:latinLit:tlg0233.stoa001.latinlib:8.7.1#Neque ut magistro magister neque ut discipulo discipulus — sic enim scribis -, sed ut discipulo magister — nam tu magister, ego contra; atque adeo tu in scholam revocas, ego adhuc Saturnalia extendo — librum misisti.
urn:cts:latinLit:tlg0233.stoa001.latinlib:8.7.2#Num potui longius hyperbaton facere, atque hoc ipso probare eum esse me qui non modo magister tuus, sed ne discipulus quidem debeam dici? Sumam tamen personam magistri, exseram-que in librum tuum ius quod dedisti, eo liberius quod nihil ex me interim missurus sum tibi in quo te ulciscaris. Vale.
urn:cts:latinLit:tlg0233.stoa001.latinlib:8.8.greeting#C. PLINIUS ROMANO SUO S<ALUTEM>
urn:cts:latinLit:tlg0233.stoa001.latinlib:8.8.1#Vidistine aliquando Clitumnum fontem? Si nondum — et puto nondum: alioqui narrasses mihi -, vide; quem ego — paenitet tarditatis — proxime vidi.
urn:cts:latinLit:tlg0233.stoa001.latinlib:8.8.2#Modicus collis assurgit, antiqua cupressu nemorosus et opacus. Hunc subter exit fons et exprimitur pluribus venis sed imparibus, eluctatus-que quem facit gurgitem lato gremio patescit, purus et vitreus, ut numerare iactas stipes et relucentes calculos possis.
urn:cts:latinLit:tlg0233.stoa001.latinlib:8.8.3#Inde non loci devexitate, sed ipsa sui copia et quasi pondere impellitur, fons adhuc et iam amplissimum flumen, atque etiam navium patiens; quas obvias quoque et contrario nisu in diversa tendentes transmittit et perfert, adeo validus ut illa qua properat ipse, quamquam per solum planum, remis non adiuvetur, idem aegerrime remis contis-que superetur adversus.
urn:cts:latinLit:tlg0233.stoa001.latinlib:8.8.4#Iucundum utrumque per iocum ludum-que fluitantibus, ut flexerint cursum, laborem otio otium labore variare. Ripae fraxino multa, multa populo vestiuntur, quas perspicuus amnis velut mersas viridi imagine adnumerat. Rigor aquae certaverit nivibus, nec color cedit.
urn:cts:latinLit:tlg0233.stoa001.latinlib:8.8.5#Adiacet templum priscum et religiosum. Stat Clitumnus ipse amictus ornatus-que praetexta; praesens numen atque etiam fatidicum indicant sortes. Sparsa sunt circa sacella complura, totidem-que di. Sua cuique veneratio suum nomen, quibusdam vero etiam fontes. Nam praeter illum quasi parentem ceterorum sunt minores capite discreti; sed flumini miscentur, quod ponte transmittitur.
urn:cts:latinLit:tlg0233.stoa001.latinlib:8.8.6#Is terminus sacri profani-que: in superiore parte navigare tantum, infra etiam natare concessum. Balineum Hispellates, quibus illum locum Divus Augustus dono dedit, publice praebent, praebent et hospitium. Nec desunt villae quae secutae fluminis amoenitatem margini insistunt.
urn:cts:latinLit:tlg0233.stoa001.latinlib:8.8.7#In summa nihil erit, ex quo non capias voluptatem. Nam studebis quoque: leges multa multorum omnibus columnis omnibus parietibus inscripta, quibus fons ille deus-que celebratur. Plura laudabis, non nulla ridebis; quamquam tu vero, quae tua humanitas, nulla ridebis. Vale.
urn:cts:latinLit:tlg0233.stoa001.latinlib:8.9.greeting#C. PLINIUS URSO SUO S<ALUTEM>
urn:cts:latinLit:tlg0233.stoa001.latinlib:8.9.1#Olim non librum in manus, non stilum sumpsi, olim nescio quid sit otium quid quies, quid denique illud iners quidem, iucundum tamen nihil agere nihil esse: adeo multa me negotia Samicorum nec secedere nec studere patiuntur.
urn:cts:latinLit:tlg0233.stoa001.latinlib:8.9.2#Nulla enim studia tanti sunt, ut amicitiae officium deseratur, quod religiosissime custodiendum studia ipsa praecipiunt. Vale.
urn:cts:latinLit:tlg0233.stoa001.latinlib:8.10.greeting#C. PLINIUS FABATO PROSOCERO SUO S<ALUTEM>
urn:cts:latinLit:tlg0233.stoa001.latinlib:8.10.1#Quo magis cupis ex nobis pronepotes videre, hoc tristior audies neptem tuam abortum fecisse, dum se praegnantem esse puellariter nescit, ac per hoc quaedam custodienda praegnantibus omittit, facit omittenda. Quem errorem magnis documentis expiavit, in summum periculum adducta.
urn:cts:latinLit:tlg0233.stoa001.latinlib:8.10.2#Igitur, ut necesse est graviter accipias senectutem tuam quasi paratis posteris destitutam, sic debes agere dis gratias, quod ita tibi in praesentia pronepotes negaverunt, ut servarent neptem, illos reddituri, quorum nobis spem certiorem haec ipsa quamquam parum prospere explorata fecunditas facit.
urn:cts:latinLit:tlg0233.stoa001.latinlib:8.10.3#Isdem nunc ego te quibus ipsum me hortor moneo confirmo. Neque enim ardentius tu pronepotes quam ego liberos cupio, quibus videor a meo tuo-que latere pronum ad honores iter et audita latius nomina et non subitas imagines relicturus. Nascantur modo et hunc nostrum dolorem gaudio mutent. Vale.
urn:cts:latinLit:tlg0233.stoa001.latinlib:8.11.greeting#C. PLINIUS HISPULLAE SUAE S<ALUTEM>
urn:cts:latinLit:tlg0233.stoa001.latinlib:8.11.1#Cum affectum tuum erga fratris filiam cogito etiam materna indulgentia molliorem, intellego prius tibi quod est posterius nuntiandum, ut praesumpta laetitia sollicitudini locum non relinquat. Quamquam vereor ne post gratulationem quoque in metum redeas, atque ita gaudeas periculo liberatam, ut simul quod periclitata sit perhorrescas.
urn:cts:latinLit:tlg0233.stoa001.latinlib:8.11.2#Iam hilaris, iam sibi iam mihi reddita incipit refici, transmissum-que discrimen convalescendo metiri. Fuit alioqui in summo discrimine, — impune dixisse liceat — fuit nulla sua culpa, aetatis aliqua. Inde abortus et ignorati uteri triste experimentum.
urn:cts:latinLit:tlg0233.stoa001.latinlib:8.11.3#Proinde etsi non contigit tibi desiderium fratris amissi aut nepote eius aut nepte solari, memento tamen dilatum magis istud quam negatum, cum salva sit ex qua sperari potest. Simul excusa patri tuo casum, cui paratior apud feminas venia. Vale.
urn:cts:latinLit:tlg0233.stoa001.latinlib:8.12.greeting#C. PLINIUS MINICIANO SUO S<ALUTEM>
urn:cts:latinLit:tlg0233.stoa001.latinlib:8.12.1#Hunc solum diem excuso: recitaturus est Titinius Capito, quem ego audire nescio magis debeam an cupiam. Vir est optimus et inter praecipua saeculi ornamenta numerandus. Colit studia, studiosos amat fovet provehit, multorum qui aliqua componunt portus sinus gremium, omnium exemplum, ipsarum denique litterarum iam senescentium reductor ac reformator.
urn:cts:latinLit:tlg0233.stoa001.latinlib:8.12.2#Domum suam recitantibus praebet, auditoria non apud se tantum benignitate mira frequentat; mihi certe, si modo in urbe, defuit numquam. Porro tanto turpius gratiam non referre, quanto honestior causa referendae.
urn:cts:latinLit:tlg0233.stoa001.latinlib:8.12.3#An si litibus tererer, obstrictum esse me crederem obeunti vadimonia mea, nunc, quia mihi omne negotium omnis in studiis cura, minus obligor tanta sedulitate celebranti, in quo obligari ego, ne dicam solo, certe maxime possum?
urn:cts:latinLit:tlg0233.stoa001.latinlib:8.12.4#Quod si illi nullam vicem nulla quasi mutua officia deberem, sollicitarer tamen vel ingenio hominis pulcherrimo et maxime et in summa severitate dulcissimo, vel honestate materiae. Scribit exitus illustrium virorum, in his quorundam mihi carissimorum.
urn:cts:latinLit:tlg0233.stoa001.latinlib:8.12.5#Videor ergo fungi pio munere, quorumque exsequias celebrare non licuit, horum quasi funebribus laudationibus seris quidem sed tanto magis veris interesse. Vale.
urn:cts:latinLit:tlg0233.stoa001.latinlib:8.13.greeting#C. PLINIUS GENIALI SUO S<ALUTEM>
urn:cts:latinLit:tlg0233.stoa001.latinlib:8.13.1#Probo quod libellos meos cum patre legisti. Pertinet ad profectum tuum a disertissimo viro discere, quid laudandum quid reprehendendum, simul ita institui, ut verum dicere assuescas.
urn:cts:latinLit:tlg0233.stoa001.latinlib:8.13.2#Vides quem sequi, cuius debeas implere vestigia. O te beatum, cui contigit unum atque idem optimum et coniunctissimum exemplar, qui denique eum potissimum imitandum habes, cui natura esse te simillimum voluit! Vale.
urn:cts:latinLit:tlg0233.stoa001.latinlib:8.14.greeting#C. PLINIUS ARISTONI SUO S<ALUTEM>
urn:cts:latinLit:tlg0233.stoa001.latinlib:8.14.1#Cum sis peritissimus et privati iuris et publici, cuius pars senatorium est, cupio ex te potissimum audire, erraverim in senatu proxime necne, non ut in praeteritum — serum enim -, verum ut in futurum si quid simile inciderit erudiar.
urn:cts:latinLit:tlg0233.stoa001.latinlib:8.14.2#Dices: 'Cur quaeris quod nosse debebas?' Priorum temporum servitus ut aliarum optimarum artium, sic etiam iuris senatorii oblivionem quandam et ignorantiam induxit.
urn:cts:latinLit:tlg0233.stoa001.latinlib:8.14.3#Quotus enim quisque tam patiens, ut velit discere, quod in usu non sit habiturus? Adde quod difficile est tenere quae acceperis nisi exerceas. Itaque reducta libertas rudes nos et imperitos deprehendit; cuius dulcedine accensi, cogimur quaedam facere ante quam nosse.
urn:cts:latinLit:tlg0233.stoa001.latinlib:8.14.4#Erat autem antiquitus institutum, ut a maioribus natu non auribus modo verum etiam oculis disceremus, quae facienda mox ipsi ac per vices quasdam tradenda minoribus haberemus.
urn:cts:latinLit:tlg0233.stoa001.latinlib:8.14.5#Inde adulescentuli statim castrensibus stipendiis imbuebantur ut imperare parendo, duces agere dum sequuntur adsuescerent; inde honores petituri adsistebant curiae foribus, et consilii publici spectatores ante quam consortes erant.
urn:cts:latinLit:tlg0233.stoa001.latinlib:8.14.6#Suus cuique parcns pro magistro, aut cui parens non erat maximus quisque et vetustissimus pro parente. Quae potestas referentibus, quod censentibus ius, quae vis magistratibus, quae ceteris libertas, ubi cedendum ubi resistendum, quod silentii tempus, quis dicendi modus, quae distinctio pugnantium sententiarum, quae exsecutio prioribus aliquid addentium, omnem denique senatorium morem — quod fidissimum percipiendi genus — exemplis docebantur.
urn:cts:latinLit:tlg0233.stoa001.latinlib:8.14.7#At nos iuvenes fuimus quidem in castris; sed cum suspecta virtus, inertia in pretio, cum ducibus auctoritas nulla, nulla militibus verecundia, nusquam imperium nusquam obsequium, omnia soluta turbata atquc etiam in contrarium versa, postremo obliviscenda magis quam tenenda.
urn:cts:latinLit:tlg0233.stoa001.latinlib:8.14.8#Iidem prospeximus curiam, sed curiam trepidam et elinguem, cum dicere quod velles periculosum, quod nolles miserum esset. Quid tunc disci potuit, quid didicisse iuvit, cum senatus aut ad otium summum aut ad summum nefas vocaretur, et modo ludibrio modo dolori retentus numquam seria, tristia saepe censeret?
urn:cts:latinLit:tlg0233.stoa001.latinlib:8.14.9#Eadem mala iam senatores, iam participes malorum multos per annos vidimus tulimus-que; quibus ingenia nostra in posterum quoque hebetata fracta contusa sunt.
urn:cts:latinLit:tlg0233.stoa001.latinlib:8.14.10#Breve tempus — nam tanto brevius omne quanto felicius tempus — quo libet scire quid simus, libet exercere quod scimus. Quo iustius peto primum ut errori, si quis est error, tribuas veniam, deinde medearis scientia tua cui semper fuit curae, sic iura publica ut privata sic antiqua ut recentia sic rara ut adsidua tractare.
urn:cts:latinLit:tlg0233.stoa001.latinlib:8.14.11#Atque ego arbitror illis etiam, quibus plurimarum rerum agitatio frequens nihil esse ignotum patiebatur, genus quaestionis quod adfero ad te aut non satis tritum aut etiam inexpertum fuisse. Hoc et ego excusatior si forte sum lapsus, et tu dignior laude, si potes id quoque docere quod in obscuro est an didiceris.
urn:cts:latinLit:tlg0233.stoa001.latinlib:8.14.12#Referebatur de libertis Afrani Dextri consulis incertum sua an suorum manu, scelere an obsequio perempti. Hos alius — Quis? Ego; sed nihil refert — post quaestionem supplicio liberandos, alius in insulam relegandos, alius morte puniendos arbitrabatur. Quarum sententiarum tanta diversitas erat, ut non possent esse nisi singulae.
urn:cts:latinLit:tlg0233.stoa001.latinlib:8.14.13#Quid enim commune habet occidere et relegare? Non hercule magis quam relegare et absolvere; quamquam propior aliquanto est sententiae relegantis, quae absolvit, quam quae occidit — utraque enim ex illis vitam relinquit, haec adimit -, cum interim et qui morte puniebant et qui relegabant, una sedebant et temporaria simulatione concordiae discordiam differebant.
urn:cts:latinLit:tlg0233.stoa001.latinlib:8.14.14#Ego postulabam, ut tribus sententiis constaret suus numerus, nec se brevibus indutiis duae iungerent. Exigebam ergo ut qui capitali supplicio afficiendos putabant, discederent a relegante, nec interim contra absolventes mox dissensuri congregarentur, quia parvolum referret an idem displiceret, quibus non idem placuisset.
urn:cts:latinLit:tlg0233.stoa001.latinlib:8.14.15#Illud etiam mihi permirum videbatur, eum quidem qui libertos relegandos, servos supplicio afficiendos censuisset, coactum esse dividere sententiam; hunc autem qui libertos morte multaret, cum relegante numerari. Nam si oportuisset dividi sententiam unius, quia res duas comprehendebat, non reperiebam quemadmodum posset iungi sententia duorum tam diversa censentium.
urn:cts:latinLit:tlg0233.stoa001.latinlib:8.14.16#Atque adeo permitte mihi sic apud te tamquam ibi, sic peracta re tamquam adhuc integra rationem iudicii mei reddere, quae-que tunc carptim multis obstrepentibus dixi, nunc per otium iungere.
urn:cts:latinLit:tlg0233.stoa001.latinlib:8.14.17#Fingamus tres omnino iudices in hanc causam datos esse; horum uni placuisse perire libertos, alteri relegari, tertio absolvi. Utrumne sententiae duae collatis viribus novissimam periment, an separatim una quae-que tantundem quantum altera valebit, nec magis poterit cum secunda prima conecti quam secunda cum tertia?
urn:cts:latinLit:tlg0233.stoa001.latinlib:8.14.18#Igitur in senatu quoque numerari tamquam contrariae debent, quae tamquam diversae dicuntur. Quodsi unus atque idem et perdendos censeret et relegandos, num ex sententia unius et perire possent et relegari? Num denique omnino una sententia putaretur, quae tam diversa coniungeret?
urn:cts:latinLit:tlg0233.stoa001.latinlib:8.14.19#Quemadmodum igitur, cum alter puniendos, alter censeat relegandos, videri potest una sententia quae dicitur a duobus, quae non videretur una, si ab uno diceretur? Quid? lex non aperte docet dirimi debere sententias occidentis et relegantis, cum ita discessionem fieri iubet: 'Qui haec censetis, in hanc partem, qui alia omnia, in illam partem ite qua sentitis'? Examina singula verba et expende: 'qui haec censetis', hoc est qui relegandos putatis, 'in hanc partem', id est in eam in qua sedet qui censuit relegandos.
urn:cts:latinLit:tlg0233.stoa001.latinlib:8.14.20#Ex quo manifestum est non posse in eadem parte remanere eos, qui interficiendos arbitrantur. 'Qui alia omnia': animadvertis, ut non contenta lex dicere 'alia' addiderit 'omnia'. Num ergo dubium est alia omnia sentire eos qui occidunt quam qui relegant? 'In illam partem ite qua sentitis': nonne videtur ipsa lex eos qui dissentiunt in contrariam partem vocare cogere impellere? Non consul etiam, ubi quisque remanere, quo transgredi debeat, non tantum sollemnibus verbis, sed manu gestu-que demonstrat?
urn:cts:latinLit:tlg0233.stoa001.latinlib:8.14.21#At enim futurum est ut si dividantur sententiae interficientis et relegantis, praevaleat illa quae absolvit. Quid istud ad censentes? quos certe non decet omnibus artibus, omni ratione pugnare, ne fiat quod est mitius. Oportet tamen eos qui puniunt et qui relegant, absolventibus primum, mox inter se comparari. Scilicet ut in spectaculis quibusdam sors aliquem seponit ac servat, qui cum victore contendat, sic in senatu sunt aliqua prima, sunt secunda certamina, et ex duabus sententiis eam, quae superior exstiterit, tertia exspectat.
urn:cts:latinLit:tlg0233.stoa001.latinlib:8.14.22#Quid, quod prima sententia comprobata ceterae perimuntur? Qua ergo ratione potest esse non unus atque idem locus sententiarum, quarum nullus est postea?
urn:cts:latinLit:tlg0233.stoa001.latinlib:8.14.23#Planius repetam. Nisi dicente sententiam eo qui relegat, illi qui puniunt capite initio statim in alia discedant, frustra postea dissentient ab eo cui paulo ante consenserint.
urn:cts:latinLit:tlg0233.stoa001.latinlib:8.14.24#Sed quid ego similis docenti? cum discere velim, an sententias dividi an iri in singulas oportuerit. Obtinui quidem quod postulabam; nihilo minus tamen quaero, an postulare debuerim. Quemadmodum obtinui? Qui ultimum supplicium sumendum esse censebat, nescio an iure, certe aequitate postulationis meae victus, omissa sententia sua accessit releganti, veritus scilicet ne, si dividerentur sententiae, quod alioqui fore videbatur, ea quae absolvendos esse censebat numero praevaleret. Etenim longe plures in hac una quam in duabus singulis erant.
urn:cts:latinLit:tlg0233.stoa001.latinlib:8.14.25#Tum illi quoque qui auctoritate eius trahebantur, transeunte illo destituti reliquerunt sententiam ab ipso auctore desertam, secuti-que sunt quasi transfugam quem ducem se-quebantur.
urn:cts:latinLit:tlg0233.stoa001.latinlib:8.14.26#Sic ex tribus sententiis duae factae, tenuit-que ex duabus altera tertia expulsa, quae, cum ambas superare non posset, elegit ab utra vinceretur. Vale.
urn:cts:latinLit:tlg0233.stoa001.latinlib:8.15.greeting#C. PLINIUS IUNIORI SUO S<ALUTEM>
urn:cts:latinLit:tlg0233.stoa001.latinlib:8.15.1#Oneravi te tot pariter missis voluminibus, sed oneravi primum quia exegeras, deinde quia scripseras tam graciles istic vindemias esse, ut plane scirem tibi vacaturum, quod vulgo dicitur, librum legere.
urn:cts:latinLit:tlg0233.stoa001.latinlib:8.15.2#Eadem ex meis agellis nuntiantur. Igitur mihi quoque licebit scribere quae legas, sit modo unde chartae emi possint; aut necessario quidquid scripserimus boni malive delebimus. Vale.
urn:cts:latinLit:tlg0233.stoa001.latinlib:8.16.greeting#C. PLINIUS PATERNO SUO S<ALUTEM>
urn:cts:latinLit:tlg0233.stoa001.latinlib:8.16.1#Confecerunt me infirmitates meorum, mortes etiam, et quidem iuvenum. Solacia duo nequaquam paria tanto dolori, solacia tamen: unum facilitas manumittendi — videor enim non omnino immaturos perdidisse, quos iam liberos perdidi -, alterum quod permitto servis quoque quasi testamenta facere, ea-que ut legitima custodio.
urn:cts:latinLit:tlg0233.stoa001.latinlib:8.16.2#Mandant rogant-que quod visum; pareo ut iussus. Dividunt donant relinquunt, dumtaxat intra domum; nam servis res publica quaedam et quasi civitas domus est.
urn:cts:latinLit:tlg0233.stoa001.latinlib:8.16.3#Sed quamquam his solaciis acquiescam, debilitor et frangor eadem illa humanitate, quae me ut hoc ipsum permitterem induxit. Non ideo tamen velim durior fieri. Nec ignoro alios eius modi casus nihil amplius vocare quam damnum, eo-que sibi magnos homines et sapientes videri. Qui an magni sapientes-que sint, nescio; homines non sunt.
urn:cts:latinLit:tlg0233.stoa001.latinlib:8.16.4#Hominis est enim affici dolore sentire, resistere tamen et solacia admittere, non solaciis non egere.
urn:cts:latinLit:tlg0233.stoa001.latinlib:8.16.5#Verum de his plura fortasse quam debui; sed pauciora quam volui. Est enim quaedam etiam dolendi voluptas, praesertim si in amici sinu defleas, apud quem lacrimis tuis vel laus sit parata vel venia. Vale.
urn:cts:latinLit:tlg0233.stoa001.latinlib:8.17.greeting#C. PLINIUS MACRINO SUO S<ALUTEM>
urn:cts:latinLit:tlg0233.stoa001.latinlib:8.17.1#Num istic quoque immite et turbidum caelum? Hic assiduae tempestates et crebra diluvia. Tiberis alveum excessit et demissioribus ripis alte superfunditur;
urn:cts:latinLit:tlg0233.stoa001.latinlib:8.17.2#quamquam fossa quam providentissimus imperator fecit exhaustus, premit valles, innatat campis, quaque planum solum, pro solo cernitur. Inde quae solet flumina accipere et permixta devehere, velut obvius retro cogit, atque ita alienis aquis operit agros, quos ipse non tangit.
urn:cts:latinLit:tlg0233.stoa001.latinlib:8.17.3#Anio, delicatissimus amnium ideo-que adiacentibus villis velut invitatus retentus-que, magna ex parte nemora quibus inumbratur fregit et rapuit; subruit montes, et decidentium mole pluribus locis clausus, dum amissum iter quaerit, impulit tecta ac se super ruinas eiecit atque extulit.
urn:cts:latinLit:tlg0233.stoa001.latinlib:8.17.4#Viderunt quos excelsioribus terris illa tempestas deprehendit, alibi divitum apparatus et gravem supellectilem, alibi instrumenta ruris, ibi boves aratra rectores, hic soluta et libera armenta, atque inter haec arborum truncos aut villarum trabes atque culmina varie late-que fluitantia.
urn:cts:latinLit:tlg0233.stoa001.latinlib:8.17.5#Ac ne illa quidem malo vacaverunt, ad quae non ascendit amnis. Nam pro amne imber assiduus et deiecti nubibus turbines, proruta opera quibus pretiosa rura cinguntur, quassata atque etiam decussa monumenta. Multi eius modi casibus debilitati obruti obtriti, et aucta luctibus damna.
urn:cts:latinLit:tlg0233.stoa001.latinlib:8.17.6#Ne quid simile istic, pro mensura periculi vereor, te-que rogo, si nihil tale, quam maturissime sollicitudini meae consulas, sed et si tale, id quoque nunties. Nam parvolum differt, patiaris adversa an exspectes; nisi quod tamen est dolendi modus, non est timendi. Doleas enim quantum scias accidisse, timeas quantum possit accidere. Vale.
urn:cts:latinLit:tlg0233.stoa001.latinlib:8.18.greeting#C. PLINIUS RUFINO SUO S<ALUTEM>
urn:cts:latinLit:tlg0233.stoa001.latinlib:8.18.1#Falsum est nimirum quod creditur vulgo, testamenta hominum speculum esse morum, cum Domitius Tullus longe melior apparuerit morte quam vita.
urn:cts:latinLit:tlg0233.stoa001.latinlib:8.18.2#Nam cum se captandum praebuisset, reliquit filiam heredem, quae illi cum fratre communis, quia genitam fratre adoptaverat. Prosecutus est nepotes plurimis iucundissimis-que legatis, prosecutus etiam proneptem. In summa omnia pietate plenissima ac tanto magis inexspectata sunt.
urn:cts:latinLit:tlg0233.stoa001.latinlib:8.18.3#Ergo varii tota civitate sermones: alii fictum ingratum immemorem loquuntur, se-que ipsos dum insectantur illum turpissimis confessionibus produnt, ut qui de patre avo proavo quasi de orbo querantur; alii contra hoc ipsum laudibus ferunt, quod sit frustratus improbas spes hominum, quos sic decipi pro moribus temporum est. Addunt etiam non fuisse ei liberum alio testamento mori: neque enim reliquisse opes filiae sed reddidisse, quibus auctus per filiam fuerat.
urn:cts:latinLit:tlg0233.stoa001.latinlib:8.18.4#Nam Curtilius Mancia perosus generum suum Domitium Lucanum — frater is Tulli — sub ea condicione filiam eius neptem suam instituerat heredem, si esset manu patris emissa. Emiserat pater, adoptaverat patruus, atque ita circumscripto testamento consors frater in fratris potestatem emancipatam filiam adoptionis fraude revocaverat et quidem cum opibus amplissimis.
urn:cts:latinLit:tlg0233.stoa001.latinlib:8.18.5#Fuit alioqui fratribus illis quasi fato datum ut divites fierent, invitissimis a quibus facti sunt. Quin etiam Domitius Afer, qui illos in nomen assumpsit, reliquit testamentum ante decem et octo annos nuncupatum, adeo-que postea improbatum sibi, ut patris eorum bona proscribenda curaverit.
urn:cts:latinLit:tlg0233.stoa001.latinlib:8.18.6#Mira illius asperitas, mira felicitas horum: illius asperitas, qui numero civium excidit, quem socium etiam in liberis habuit; felicitas horum, quibus successit in locum patris, qui patrem abstulerat.
urn:cts:latinLit:tlg0233.stoa001.latinlib:8.18.7#Sed haec quoque hereditas Afri, ut reliqua cum fratre quaesita, transmittenda erant filiae fratris, a quo Tullus ex asse heres institutus praelatus-que filiae fuerat, ut conciliaretur. Quo laudabilius testamentum est, quod pietas fides pudor scripsit, in quo denique omnibus affinitatibus pro cuiusque officio gratia relata est, relata et uxori.
urn:cts:latinLit:tlg0233.stoa001.latinlib:8.18.8#Accepit amoenissimas villas, accepit magnam pecuniam uxor optima et patientissima ac tanto melius de viro merita, quanto magis est reprehensa quod nupsit. Nam mulier natalibus clara, moribus proba, aetate declivis, diu vidua mater olim, parum decore secuta matrimonium videbatur divitis senis ita perditi morbo, ut esse taedio posset uxori, quam iuvenis sanus-que duxisset.
urn:cts:latinLit:tlg0233.stoa001.latinlib:8.18.9#Quippe omnibus membris extortus et fractus, tantas opes solis oculis obibat, ac ne in lectulo quidem nisi ab aliis movebatur; quin etiam — foedum miserandum-que dictu — dentes lavandos fricandos-que praebebat. Auditum frequenter ex ipso, cum quereretur de contumeliis debilitatis suae, digitos se servorum suorum cotidie lingere.
urn:cts:latinLit:tlg0233.stoa001.latinlib:8.18.10#Vivebat tamen et vivere volebat, sustentante maxime uxore, quae culpam incohati matrimonii in gloriam perseverantia verterat.
urn:cts:latinLit:tlg0233.stoa001.latinlib:8.18.11#Habes omnes fabulas urbis; nam sunt omnes fabulae Tullus. Exspectatur auctio: fuit enim tam copiosus, ut amplissimos hortos eodem quo emerat die instruxerit plurimis et antiquissimis statuis; tantum illi pulcherrimorum operum in horreis quae neglegebat. Invicem tu, si quid istic epistula dignum, ne gravare.
urn:cts:latinLit:tlg0233.stoa001.latinlib:8.18.12#Nam cum aures hominum novitate laetantur, tum ad rationem vitae exemplis erudimur. Vale.
urn:cts:latinLit:tlg0233.stoa001.latinlib:8.19.greeting#C. PLINIUS MAXIMO SUO S<ALUTEM>
urn:cts:latinLit:tlg0233.stoa001.latinlib:8.19.1#Et gaudium mihi et solacium in litteris, nihil-que tam laetum quod his laetius, tam triste quod non per has minus triste. Itaque et infirmitate uxoris et meorum periculo, quorundam vero etiam morte turbatus, ad unicum doloris levamentum studia confugi, quae praestant ut adversa magis intellegam sed patientius feram.
urn:cts:latinLit:tlg0233.stoa001.latinlib:8.19.2#Est autem mihi moris, quod sum daturus in manus hominum, ante amicorum iudicio examinare, in primis tuo. Proinde si quando, nunc intende libro quem cum hac epistula accipies, quia vereor ne ipse ut tristis parum intenderim. Imperare enim dolori ut scriberem potui; ut vacuo animo laeto-que, non potui. Porro ut ex studiis gaudium sic studia hilaritate proveniunt. Vale.
urn:cts:latinLit:tlg0233.stoa001.latinlib:8.20.greeting#C. PLINIUS GALLO SUO S<ALUTEM>
urn:cts:latinLit:tlg0233.stoa001.latinlib:8.20.1#Ad quae noscenda iter ingredi, transmittere mare solemus, ea sub oculis posita neglegimus, seu quia ita natura comparatum, ut proximorum incuriosi longinqua sectemur, seu quod omnium rerum cupido languescit, cum facilis occasio, seu quod differimus tamquam saepe visuri, quod datur videre quotiens velis cernere.
urn:cts:latinLit:tlg0233.stoa001.latinlib:8.20.2#Quacumque de causa, permulta in urbe nostra iuxta-que urbem non oculis modo sed ne auribus quidem novimus, quae si tulisset Achaia Aegyptos Asia aliave quaelibet miraculorum ferax commendatrix-que terra, audita perlecta lustrata haberemus.
urn:cts:latinLit:tlg0233.stoa001.latinlib:8.20.3#Ipse certe nuper, quod nec audieram ante nec videram, audivi pariter et vidi. Exegerat prosocer meus, ut Amerina praedia sua inspicerem. Haec perambulanti mihi ostenditur subiacens lacus nomine Vadimonis; simul quaedam incredibilia narrantur.
urn:cts:latinLit:tlg0233.stoa001.latinlib:8.20.4#Perveni ad ipsum. Lacus est in similitudinem iacentis rotae circumscriptus et undi-que aequalis: nullus sinus, obliquitas nulla, omnia dimensa paria, et quasi artificis manu cavata et excisa. Color caerulo albidior, viridior et pressior; sulpuris odor sapor-que medicatus; vis qua fracta solidantur. Spatium modicum, quod tamen sentiat ventos, et fluctibus intumescat.
urn:cts:latinLit:tlg0233.stoa001.latinlib:8.20.5#Nulla in hoc navis — sacer enim -, sed innatant insulae, herbidae omnes harundine et iunco, quae-que alia fecundior palus ipsa-que illa extremitas lacus effert. Sua cuique figura ut modus; cunctis margo derasus, quia frequenter vel litori vel sibi illisae terunt teruntur-que. Par omnibus altitudo, par levitas; quippe in speciem carinae humili radice descendunt.
urn:cts:latinLit:tlg0233.stoa001.latinlib:8.20.6#Haec ab omni latere perspicitur, eadem aqua pariter suspensa et mersa. Interdum iunctae copulatae-que et continenti similes sunt, interdum discordantibus ventis digeruntur, non numquam destitutae tranquillitate singulae fluitant.
urn:cts:latinLit:tlg0233.stoa001.latinlib:8.20.7#Saepe minores maioribus velut cumbulae onerariis adhaerescunt, saepe inter se maiores minores-que quasi cursum certamen-que desumunt; rursus omnes in eundem locum appulsae, qua steterunt promovent terram, et modo hac modo illa lacum reddunt auferunt-que, ac tum demum cum medium tenuere non contrahunt.
urn:cts:latinLit:tlg0233.stoa001.latinlib:8.20.8#Constat pecora herbas secuta sic in insulas illas ut in extremam ripam procedere solere, nec prius intellegere mobile solum quam litori abrepta quasi illata et imposita circumfusum undi-que lacum paveant; mox quo tulerit ventus egressa, non magis se descendisse sentire, quam senserint ascendisse.
urn:cts:latinLit:tlg0233.stoa001.latinlib:8.20.9#Idem lacus in flumen egeritur, quod ubi se paulisper oculis dedit specu mergitur alte-que conditum meat ac, si quid antequam subduceretur accepit, servat et profert.
urn:cts:latinLit:tlg0233.stoa001.latinlib:8.20.10#Haec tibi scripsi, quia nec minus ignota quam mihi nec minus grata credebam. Nam te quoque ut me nihil aeque ac naturae opera delectant. Vale.
urn:cts:latinLit:tlg0233.stoa001.latinlib:8.21.greeting#C. PLINIUS ARRIANO SUO S<ALUTEM>
urn:cts:latinLit:tlg0233.stoa001.latinlib:8.21.1#Ut in vita sic in studiis pulcherrimum et humanissimum existimo severitatem comitatem-que miscere, ne illa in tristitiam, haec in petulantiam excedat.
urn:cts:latinLit:tlg0233.stoa001.latinlib:8.21.2#Qua ratione ductus graviora opera lusibus iocis-que distinguo. Ad hos proferendos et tempus et locum opportunissimum elegi, ut-que iam nunc assuescerent et ab otiosis et in triclinio audiri, Iulio mense, quo maxime lites interquiescunt, positis ante lectos cathedris amicos collocavi.
urn:cts:latinLit:tlg0233.stoa001.latinlib:8.21.3#Forte accidit ut eodem die mane in advocationem subitam rogarer, quod mihi causam praeloquendi dedit. Sum enim deprecatus, ne quis ut irreverentem operis argueret, quod recitaturus, quamquam et amicis et paucis, id est iterum amicis, foro et negotiis non abstinuissem. Addidi hunc ordinem me et in scribendo sequi, ut necessitates voluptatibus, seria iucundis anteferrem, ac primum amicis tum mihi scriberem.
urn:cts:latinLit:tlg0233.stoa001.latinlib:8.21.4#Liber fuit et opusculis varius et metris. Ita solemus, qui ingenio parum fidimus, satietatis periculum fugere. Recitavi biduo. Hoc assensus audientium exegit; et tamen ut alii transeunt quaedam imputant-que quod transeant, sic ego nihil praetereo atque etiam non praeterire me dico. Lego enim omnia ut omnia emendem, quod contingere non potest electa recitantibus.
urn:cts:latinLit:tlg0233.stoa001.latinlib:8.21.5#At illud modestius et fortasse reverentius; sed hoc simplicius et amantius. Amat enim qui se sic amari putat, ut taedium non pertimescat; et alioqui quid praestant sodales, si conveniunt voluptatis suae causa? Delicatus ac similis ignoto est, qui amici librum bonum mavult audire quam facere.
urn:cts:latinLit:tlg0233.stoa001.latinlib:8.21.6#Non dubito cupere te pro cetera mei caritate quam maturissime legere hunc adhuc musteum librum. Leges, sed retractatum, quae causa recitandi fuit; et tamen non nulla iam ex eo nosti. Haec emendata postea vel, quod interdum longiore mora solet, deteriora facta quasi nova rursus et rescripta cognosces. Nam pleris-que mutatis ea quoque mutata videntur, quae manent. Vale.
urn:cts:latinLit:tlg0233.stoa001.latinlib:8.22.greeting#C. PLINIUS GEMINO SUO S<ALUTEM>
urn:cts:latinLit:tlg0233.stoa001.latinlib:8.22.1#Nostine hos qui omnium libidinum servi, sic aliorum vitiis irascuntur quasi invideant, et gravissime puniunt, quos maxime imitantur? cum eos etiam, qui non indigent clementia ullius, nihil magis quam lenitas deceat.
urn:cts:latinLit:tlg0233.stoa001.latinlib:8.22.2#Atque ego optimum et emendatissimum existimo, qui ceteris ita ignoscit, tamquam ipse cotidie peccet, ita peccatis abstinet tamquam nemini ignoscat.
urn:cts:latinLit:tlg0233.stoa001.latinlib:8.22.3#Proinde hoc domi hoc foris hoc in omni vitae genere teneamus, ut nobis implacabiles simus, exorabiles istis etiam qui dare veniam nisi sibi nesciunt, mandemus-que memoriae quod vir mitissimus et ob hoc quoque maximus Thrasea crebro dicere solebat: 'Qui vitia odit, homines odit.' Quaeris fortasse quo commotus haec scribam.
urn:cts:latinLit:tlg0233.stoa001.latinlib:8.22.4#Nuper quidam — sed melius coram; quamquam ne tunc quidem. Vereor enim ne id quod improbo consectari carpere referre huic quod cum maxime praecipimus repugnet. Quisquis ille qualiscum-que sileatur, quem insignire exempli nihil, non insignire humanitatis plurimum refert. Vale.
urn:cts:latinLit:tlg0233.stoa001.latinlib:8.23.greeting#C. PLINIUS MARCELLINO SUO S<ALUTEM>
urn:cts:latinLit:tlg0233.stoa001.latinlib:8.23.1#Omnia mihi studia, omnes curas, omnia avocamenta exemit excussit eripuit dolor, quem ex morte Iuni Aviti gravissimum cepi.
urn:cts:latinLit:tlg0233.stoa001.latinlib:8.23.2#Latum clavum in domo mea induerat, suffragio meo adiutus in petendis honoribus fuerat; ad hoc ita me diligebat, ita verebatur, ut me formatore morum, me quasi magistro uteretur.
urn:cts:latinLit:tlg0233.stoa001.latinlib:8.23.3#Rarum hoc in adulescentibus nostris. Nam quotus quisque vel aetati alterius vel auctoritati ut minor cedit? Statim sapiunt, statim sciunt omnia, neminem verentur, neminem imitantur, atque ipsi sibi exempla sunt. Sed non Avitus, cuius haec praecipua prudentia, quod alios prudentiores arbitrabatur, haec praecipua eruditio quod discere volebat.
urn:cts:latinLit:tlg0233.stoa001.latinlib:8.23.4#Semper ille aut de studiis aliquid aut de officiis vitae consulebat, semper ita recedebat ut melior factus; et erat factus vel eo quod audierat, vel quod omnino quaesierat.
urn:cts:latinLit:tlg0233.stoa001.latinlib:8.23.5#Quod ille obsequium Serviano exactissimo viro praestitit! quem legatum tribunus ita et intellexit et cepit, ut ex Germania in Pannoniam transeuntem non ut commilito sed ut comes assectator-que se-queretur. Qua industria qua modestia quaestor, consulibus suis — et plures habuit — non minus iucundus et gratus quam utilis fuit! Quo discursu, qua vigilantia hanc ipsam aedilitatem cui praereptus est petiit! Quod vel maxime dolorem meum exulcerat.
urn:cts:latinLit:tlg0233.stoa001.latinlib:8.23.6#Obversantur oculis cassi labores, et infructuosae preces, et honor quem meruit tantum; redit animo ille latus clavus in penatibus meis sumptus, redeunt illa prima illa postrema suffragia mea, illi sermones illae consultationes.
urn:cts:latinLit:tlg0233.stoa001.latinlib:8.23.7#Afficior adulescentia ipsius, afficior necessitudinum casu. Erat illi grandis natu parens, erat uxor quam ante annum virginem acceperat, erat filia quam paulo ante sustulerat. Tot spes tot gaudia dies unus in diversa convertit.
urn:cts:latinLit:tlg0233.stoa001.latinlib:8.23.8#Modo designatus aedilis, recens maritus recens pater intactum honorem, orbam matrem, viduam uxorem, filiam pupillam ignaram patris reliquit: Accedit lacrimis meis quod absens et impendentis mali nescius, pariter aegrum pariter decessisse cognovi, ne gravissimo dolori timore consuescerem. In tantis tormentis eram cum scriberem haec <ut haec> scriberem sola; neque enim nunc aliud aut cogitare aut loqui possum. Vale.
urn:cts:latinLit:tlg0233.stoa001.latinlib:8.24.greeting#C. PLINIUS MAXIMO SUO S<ALUTEM>
urn:cts:latinLit:tlg0233.stoa001.latinlib:8.24.1#Amor in te meus cogit, non ut praecipiam — neque enim praeceptore eges -, admoneam tamen, ut quae scis teneas et observes, aut nescire melius.
urn:cts:latinLit:tlg0233.stoa001.latinlib:8.24.2#Cogita te missum in provinciam Achaiam, illam veram et meram Graeciam, in qua primum humanitas litterae, etiam fruges inventae esse creduntur; missum ad ordinandum statum liberarum civitatum, id est ad homines maxime homines, ad liberos maxime liberos, qui ius a natura datum virtute meritis amicitia, foedere denique et religione tenuerunt.
urn:cts:latinLit:tlg0233.stoa001.latinlib:8.24.3#Reverere conditores deos et nomina deorum, reverere gloriam veterem et hanc ipsam senectutem, quae in homine venerabilis, in urbibus sacra. Sit apud te honor antiquitati, sit ingentibus factis, sit fabulis quoque. Nihil ex cuiusquam dignitate, nihil ex libertate, nihil etiam ex iactatione decerpseris.
urn:cts:latinLit:tlg0233.stoa001.latinlib:8.24.4#Habe ante oculos hanc esse terram, quae nobis miserit iura, quae leges non victis sed petentibus dederit, Athenas esse quas adeas Lacedaemonem esse quam regas; quibus reliquam umbram et residuum libertatis nomen eripere durum ferum barbarum est.
urn:cts:latinLit:tlg0233.stoa001.latinlib:8.24.5#Vides a medicis, quamquam in adversa valetudine nihil servi ac liberi differant, mollius tamen liberos clementius-que tractari. Recordare quid quae-que civitas fuerit, non ut despicias quod esse desierit; absit superbia asperitas.
urn:cts:latinLit:tlg0233.stoa001.latinlib:8.24.6#Nec timueris contemptum. An contemnitur qui imperium qui fasces habet, nisi humilis et sordidus, et qui se primus ipse contemnit? Male vim suam potestas aliorum contumeliis experitur, male terrore veneratio acquiritur, longe-que valentior amor ad obtinendum quod velis quam timor. Nam timor abit si recedas, manet amor, ac sicut ille in odium hic in reverentiam vertitur.
urn:cts:latinLit:tlg0233.stoa001.latinlib:8.24.7#Te vero etiam atque etiam — repetam enim — meminisse oportet officii tui titulum ac tibi ipsum interpretari, quale quantum-que sit ordinare statum liberarum civitatum. Nam quid ordinatione civilius, quid libertate pretiosius?
urn:cts:latinLit:tlg0233.stoa001.latinlib:8.24.8#Porro quam turpe, si ordinatio eversione, libertas servitute mutetur! Accedit quod tibi certamen est te-cum: onerat te quaesturae tuae fama, quam ex Bithynia optimam revexisti; onerat testimonium principis; onerat tribunatus, praetura atque haec ipsa legatio quasi praemium data.
urn:cts:latinLit:tlg0233.stoa001.latinlib:8.24.9#Quo magis nitendum est ne in longinqua provincia quam suburbana, ne inter servientes quam liberos, ne sorte quam iudicio missus, ne rudis et incognitus quam exploratus probatus-que humanior melior peritior fuisse videaris, cum sit alioqui, ut saepe audisti saepe legisti, multo deformius amittere quam non assequi laudem.
urn:cts:latinLit:tlg0233.stoa001.latinlib:8.24.10#Haec velim credas, quod initio dixi, scripsisse me admonentem, non praecipientem; quamquam praecipientem quoque. Quippe non vereor, in amore ne modum excesserim. Neque enim periculum est ne sit nimium quod esse maximum debet. Vale.
urn:cts:latinLit:stoa0233.stoa001.latinlib:9.title#C. PLINII CAECILII SECUNDI EPISTULARVM LIBER NONUS
urn:cts:latinLit:tlg0233.stoa001.latinlib:9.1.greeting#C. PLINIUS MAXIMO SUO S<ALUTEM>
urn:cts:latinLit:tlg0233.stoa001.latinlib:9.1.1#Saepe te monui, ut libros quos vel pro te vel in Plantam, immo et pro te et in illum — ita enim materia cogebat -, composuisti quam maturissime emitteres; quod nunc praecipue morte eius audita et hortor et moneo.
urn:cts:latinLit:tlg0233.stoa001.latinlib:9.1.2#Quamvis enim legeris multis legendos-que dederis, nolo tamen quemquam opinari defuncto demum incohatos, quos incolumi eo peregisti. Salva sit tibi constantiae fama. Erit autem, si notum aequis iniquisque fuerit non post inimici mortem scribendi tibi natam esse fiduciam, sed iam paratam editionem morte praeventam.
urn:cts:latinLit:tlg0233.stoa001.latinlib:9.1.3#Et simul vitabis illud οὐχ ὁσίη φθιμένοισι. Nam quod de vivente scriptum de vivente recitatum est, in defunctum quoque tamquam viventem adhuc editur, si editur statim. Igitur si quid aliud in manibus, interim differ; hoc perfice, quod nobis qui legimus olim absolutum videtur. Sed iam videatur et tibi, cuius cunctationem nec res ipsa desiderat, et temporis ratio praecidit. Vale.
urn:cts:latinLit:tlg0233.stoa001.latinlib:9.2.greeting#C. PLINIUS SABINO SUO S<ALUTEM>
urn:cts:latinLit:tlg0233.stoa001.latinlib:9.2.1#Facis iucunde quod non solum plurimas epistulas meas verum etiam longissimas flagitas; in quibus parcior fui partim quia tuas occupationes verebar, partim quia ipse multum distringebar plerum-que frigidis negotiis quae simul et avocant animum et comminuunt. Praeterea nec materia plura scribendi dabatur.
urn:cts:latinLit:tlg0233.stoa001.latinlib:9.2.2#Neque enim eadem nostra condicio quae M. Tulli, ad cuius exemplum nos vocas. Illi enim et copiosissimum ingenium, et par ingenio qua varietas rerum qua magnitudo largissime suppetebat;
urn:cts:latinLit:tlg0233.stoa001.latinlib:9.2.3#nos quam angustis terminis claudamur etiam tacente me perspicis, nisi forte volumus scholasticas tibi atque, ut ita dicam, umbraticas litteras mittere.
urn:cts:latinLit:tlg0233.stoa001.latinlib:9.2.4#Sed nihil minus aptum arbitramur, cum arma vestra cum castra, eum denique cornua tubas sudorem pulverem soles cogitamus.
urn:cts:latinLit:tlg0233.stoa001.latinlib:9.2.5#Habes, ut puto, iustam excusationem, quam tamen dubito an tibi probari velim. Est enim summi amoris negare veniam brevibus epistulis amicorum, quamvis scias illis constare rationem. Vale.
urn:cts:latinLit:tlg0233.stoa001.latinlib:9.3.greeting#C. PLINIUS PAULINO SUO S<ALUTEM>
urn:cts:latinLit:tlg0233.stoa001.latinlib:9.3.1#Alius aliud: ego beatissimum existimo, qui bonae mansurae-que famae praesumptione perfruitur, certus-que posteritatis cum futura gloria vivit. Ac mihi nisi praemium aeternitatis ante oculos, pingue illud altum-que otium placeat.
urn:cts:latinLit:tlg0233.stoa001.latinlib:9.3.2#Etenim omnes homines arbitror oportere aut immortalitatem suam aut mortalitatem cogitare, et illos quidem contendere eniti, hos quiescere remitti, nec brevem vitam caducis laboribus fatigare, ut video multos misera simul et ingrata imagine industriae ad vilitatem sui pervenire.
urn:cts:latinLit:tlg0233.stoa001.latinlib:9.3.3#Haec ego te-cum quae cotidie me-cum, ut desinam me-cum, si dissenties tu; quamquam non dissenties, ut qui semper clarum aliquid et immortale meditere. Vale.
urn:cts:latinLit:tlg0233.stoa001.latinlib:9.4.greeting#C. PLINIUS MACRINO SUO S<ALUTEM>
urn:cts:latinLit:tlg0233.stoa001.latinlib:9.4.1#Vererer ne immodicam orationem putares, quam cum hac epistula accipies, nisi esset generis eius ut saepe incipere saepe desinere videatur. am singulis criminibus singulae velut causae continentur.
urn:cts:latinLit:tlg0233.stoa001.latinlib:9.4.2#Poteris ergo, undecum-que coeperis ubicumque desieris, quae deinceps se-quentur et quasi incipientia legere et quasi cohaerentia, me-que in universitate longissimum, brevissimum in partibus iudicare. Vale.
urn:cts:latinLit:tlg0233.stoa001.latinlib:9.5.greeting#C. PLINIUS TIRONI SUO S<ALUTEM>
urn:cts:latinLit:tlg0233.stoa001.latinlib:9.5.1#Egregie facis — inquiro enim — et persevera, quod iustitiam tuam provincialibus multa humanitate commendas; cuius praecipua pars est honestissimum quemque complecti, atque ita a minoribus amari, ut simul a principibus diligare.
urn:cts:latinLit:tlg0233.stoa001.latinlib:9.5.2#Plerique autem dum verentur, ne gratiae potentium nimium impertire videantur, sinisteritatis atque etiam malignitatis famam consequuntur.
urn:cts:latinLit:tlg0233.stoa001.latinlib:9.5.3#A quo vitio tu longe recessisti, scio, sed temperare mihi non possum quominus laudem similis monenti, quod eum modum tenes ut discrimina ordinum dignitatum-que custodias; quae si confusa turbata permixta sunt, nihil est ipsa aequalitate inaequalius. Vale.
urn:cts:latinLit:tlg0233.stoa001.latinlib:9.6.greeting#C. PLINIUS CALVISIO SUO S<ALUTEM>
urn:cts:latinLit:tlg0233.stoa001.latinlib:9.6.1#Omne hoc tempus inter pugillares ac libellos iucundissima quiete transmisi. 'Quemadmodum' inquis 'in urbe potuisti?' Circenses erant, quo genere spectaculi ne levissime quidem teneor. Nihil novum nihil varium, nihil quod non semel spectasse sufficiat.
urn:cts:latinLit:tlg0233.stoa001.latinlib:9.6.2#Quo magis miror tot milia virorum tam pueriliter identidem cupere currentes equos, insistentes curribus homines videre. Si tamen aut velocitate equorum aut hominum arte traherentur, esset ratio non nulla; nunc favent panno, pannum amant, et si in ipso cursu medio-que certamine hic color illuc ille huc transferatur, studium favor-que transibit, et repente agitatores illos equos illos, quos procul noscitant, quorum clamitant nomina relinquent.
urn:cts:latinLit:tlg0233.stoa001.latinlib:9.6.3#Tanta gratia tanta auctoritas in una vilissima tunica, mitto apud vulgus, quod vilius tunica, sed apud quosdam graves homines; quos ego cum recordor, in re inani frigida assidua, tam insatiabiliter desidere, capio aliquam voluptatem, quod hac voluptate non capior.
urn:cts:latinLit:tlg0233.stoa001.latinlib:9.6.4#Ac per hos dies libentissime otium meum in litteris colloco, quos alii otiosissimis occupationibus perdunt. Vale.
urn:cts:latinLit:tlg0233.stoa001.latinlib:9.7.greeting#C. PLINIUS ROMANO SUO S<ALUTEM>
urn:cts:latinLit:tlg0233.stoa001.latinlib:9.7.1#Aedificare te scribis. Bene est, inveni patrocinium; aedifico enim iam ratione quia te-cum. Nam hoc quoque non dissimile quod ad mare tu, ego ad Larium lacum.
urn:cts:latinLit:tlg0233.stoa001.latinlib:9.7.2#Huius in litore plures meae villae, sed duae maxime ut delectant ita exercent.
urn:cts:latinLit:tlg0233.stoa001.latinlib:9.7.3#Altera imposita saxis more Baiano lacum prospicit, altera aeque more Baiano lacum tangit. Itaque illam tragoediam, hanc appellare comoediam soleo, illam quod quasi cothurnis, hanc quod quasi socculis sustinetur. Sua utrique amoenitas, et utraque possidenti ipsa diversitate iucundior.
urn:cts:latinLit:tlg0233.stoa001.latinlib:9.7.4#Haec lacu propius, illa latius utitur; haec unum sinum molli curvamine amplectitur, illa editissimo dorso duos dirimit; illic recta gestatio longo limite super litus extenditur, hic spatiosissimo xysto leviter inflectitur; illa fluctus non sentit haec frangit; ex illa possis despicere piscantes, ex hac ipse piscari, hamum-que de cubiculo ac paene etiam de lectulo ut e naucula iacere. Hae mihi causae utrique quae desunt astruendi ob ea quae supersunt.
urn:cts:latinLit:tlg0233.stoa001.latinlib:9.7.5#Etsi quid ego rationem tibi? apud quem pro ratione erit idem facere. Vale.
urn:cts:latinLit:tlg0233.stoa001.latinlib:9.8.greeting#C. PLINIUS AUGURINO SUO S<ALUTEM>
urn:cts:latinLit:tlg0233.stoa001.latinlib:9.8.1#Si laudatus a te laudare te coepero, vereor ne non tam proferre iudicium meum quam referre gratiam videar. Sed licet videar, omnia scripta tua pulcherrima existimo, maxime tamen illa de nobis.
urn:cts:latinLit:tlg0233.stoa001.latinlib:9.8.2#Accidit hoc una eadem-que de causa. Nam et tu, quae de amicis, optime scribis, et ego, quae de me, ut optima lego. Vale.
urn:cts:latinLit:tlg0233.stoa001.latinlib:9.9.greeting#C. PLINIUS COLONO SUO S<ALUTEM>
urn:cts:latinLit:tlg0233.stoa001.latinlib:9.9.1#Unice probo quod Pompei Quintiani morte tam dolenter afficeris, ut amissi caritatem desiderio extendas, non ut pleri-que qui tantum viventes amant seu potius amare se simulant, ac ne simulant quidem nisi quos florentes vident; nam miserorum non secus ac defunctorum obliviscuntur. Sed tibi perennis fides tanta-que in amore constantia, ut finiri nisi tua morte non possit.
urn:cts:latinLit:tlg0233.stoa001.latinlib:9.9.2#Et hercule is fuit Quintianus, quem diligi deceat ipsius exemplo. Felices amabat, miseros tuebatur, desiderabat amissos. Iam illa quanta probitas in ore, quanta in sermone cunctatio, quam pari libra gravitas comitas-que! quod studium litterarum, quod iudicium! qua pietate cum dissimillimo patre vivebat! quam non obstabat illi, quo minus vir optimus videretur, quod erat optimus filius!
urn:cts:latinLit:tlg0233.stoa001.latinlib:9.9.3#Sed quid dolorem tuum exulcero? Quamquam sic amasti iuvenem ut hoc potius quam de illo sileri velis, a me praesertim cuius praedicatione putas vitam eius ornari, memoriam prorogari, ipsam-que illam qua est raptus aetatem posse restitui. Vale.
urn:cts:latinLit:tlg0233.stoa001.latinlib:9.10.greeting#C. PLINIUS TACITO SUO S<ALUTEM>
urn:cts:latinLit:tlg0233.stoa001.latinlib:9.10.1#Cupio praeceptis tuis parere; sed aprorum tanta penuria est, ut Minervae et Dianae, quas ais pariter colendas, convenire non possit.
urn:cts:latinLit:tlg0233.stoa001.latinlib:9.10.2#Itaque Minervae tantum serviendum est, delicate tamen ut in secessu et aestate. In via plane non nulla leviora statim-que delenda ea garrulitate qua sermones in vehiculo seruntur extendi. His quaedam addidi in villa, cum aliud non liberet. Itaque poemata quiescunt, quae tu inter nemora et lucos commodissime perfici putas.
urn:cts:latinLit:tlg0233.stoa001.latinlib:9.10.3#Oratiunculam unam alteram retractavi; quamquam id genus operis inamabile inamoenum, magis-que laboribus ruris quam voluptatibus simile. Vale.
urn:cts:latinLit:tlg0233.stoa001.latinlib:9.11.greeting#C. PLINIUS GEMINO SUO S<ALUTEM>
urn:cts:latinLit:tlg0233.stoa001.latinlib:9.11.1#Epistulam tuam iucundissimam accepi, eo maxime quod aliquid ad te scribi volebas, quod libris inseri posset. Obveniet materia vel haec ipsa quam monstras, vel potior alia. Sunt enim in hac offendicula non nulla: circumfer oculos et occurrent.
urn:cts:latinLit:tlg0233.stoa001.latinlib:9.11.2#Bibliopolas Lugduni esse non putabam ac tanto libentius ex litteris tuis cognovi venditari libellos meos, quibus peregre manere gratiam quam in urbe collegerint delector. Incipio enim satis absolutum existimare, de quo tanta diversitate regionum discreta hominum iudicia consentiunt. Vale.
urn:cts:latinLit:tlg0233.stoa001.latinlib:9.12.greeting#C. PLINIUS IUNIORI SUO S<ALUTEM>
urn:cts:latinLit:tlg0233.stoa001.latinlib:9.12.1#Castigabat quidam filium suum quod paulo sumptuosius equos et canes emeret. Huic ego iuvene digresso: 'Heus tu, numquam-ne fecisti, quod a patre corripi posset? "Fecisti" dico. Non interdum facis quod filius tuus, si repente pater ille tu filius, pari gravitate reprehendat? Non omnes homines aliquo errore ducuntur? Non hic in illo sibi, in hoc alius indulget?'
urn:cts:latinLit:tlg0233.stoa001.latinlib:9.12.2#Haec tibi admonitus immodicae severitatis exemplo, pro amore mutuo scripsi, ne quando tu quoque filium tuum acerbius durius-que tractares. Cogita et illum puerum esse et te fuisse, atque ita hoc quod es pater utere, ut memineris et hominem esse te et hominis patrem. Vale.
urn:cts:latinLit:tlg0233.stoa001.latinlib:9.13.greeting#C. PLINIUS QUADRATO SUO S<ALUTEM>
urn:cts:latinLit:tlg0233.stoa001.latinlib:9.13.1#Quanto studiosius intentius-que legisti libros quos de Helvidi ultione composui, tanto impensius postulas, ut perscribam tibi quae-que extra libros quae-que circa libros, totum denique ordinem rei cui per aetatem non interfuisti.
urn:cts:latinLit:tlg0233.stoa001.latinlib:9.13.2#Occiso Domitiano statui me-cum ac deliberavi, esse magnam pulchram-que materiam insectandi nocentes, miseros vindicandi, se proferendi. Porro inter multa scelera multorum nullum atrocius videbatur, quam quod in senatu senator senatori, praetorius consulari, reo iudex manus intulisset.
urn:cts:latinLit:tlg0233.stoa001.latinlib:9.13.3#Fuerat alioqui mihi cum Helvidio amicitia, quanta potuerat esse cum eo, qui metu temporum nomen ingens pares-que virtutes secessu tegebat; fuerat cum Arria et Fannia, quarum altera Helvidi noverca, altera mater novercae. Sed non ita me iura privata, ut publicum fas et indignitas facti et exempli ratio incitabat.
urn:cts:latinLit:tlg0233.stoa001.latinlib:9.13.4#Ac primis quidem diebus redditae libertatis pro se quisque inimicos suos, dumtaxat minores, incondito turbido-que clamore postulaverat simul et oppresserat. Ego et modestius et constantius arbitratus immanissimum reum non communi temporum invidia, sed proprio crimine urgere, cum iam satis primus ille impetus defremuisset et languidior in dies ira ad iustitiam redisset, quamquam tum maxime tristis amissa nuper uxore, mitto ad Anteiam — nupta haec Helvidio fuerat -; rogo ut veniat, quia me recens adhuc luctus limine contineret.
urn:cts:latinLit:tlg0233.stoa001.latinlib:9.13.5#Ut venit, 'Destinatum est' inquam 'mihi maritum tuum non inultum pati. Nuntia Arriae et Fanniae' — ab exsilio redierant -, 'consule te, consule illas, an velitis ascribi facto, in quo ego comite non egeo; sed non ita gloriae meae faverim, ut vobis societate eius invideam.' Perfert Anteia mandata, nec illae morantur.
urn:cts:latinLit:tlg0233.stoa001.latinlib:9.13.6#Opportune senatus intra diem tertium. Omnia ego semper ad Corellium rettuli, quem providentissimum aetatis nostrae sapientissimum-que cognovi: in hoc tamen contentus consilio meo fui veritus ne vetaret; erat enim cunctantior cautior-que. Sed non sustinui inducere in animum, quominus illi eodem die facturum me indicarem, quod an facerem non deliberabam, expertus usu de eo quod destinaveris non esse consulendos quibus consultis obsequi debeas.
urn:cts:latinLit:tlg0233.stoa001.latinlib:9.13.7#Venio in senatum, ius dicendi peto, dico paulisper maximo assensu. Ubi coepi crimen attingere, reum destinare, adhuc tamen sine nomine, undi-que mihi reclamari. Alius: 'Sciamus, quis sit de quo extra ordinem referas', alius: 'Quis est ante relationem reus?', alius: 'Salvi simus, qui supersumus.'
urn:cts:latinLit:tlg0233.stoa001.latinlib:9.13.8#Audio imperturbatus interritus: tantum susceptae rei honestas valet, tantum-que ad fiduciam vel metum differt, nolint homines quod facias an non probent. Longum est omnia quae tunc hinc inde iacta sunt recensere.
urn:cts:latinLit:tlg0233.stoa001.latinlib:9.13.9#Novissime consul: 'Secunde, sententiae loco dices, si quid volueris.' 'Permiseras' inquam 'quod usque adhuc omnibus permisisti.'
urn:cts:latinLit:tlg0233.stoa001.latinlib:9.13.10#Resido; aguntur alia. Interim me quidam ex consularibus amicis, secreto curato-que sermone, quasi nimis fortiter incaute-que progressum corripit revocat, monet ut desistam, adicit etiam: 'Notabilem te futuris principibus fecisti.' 'Esto' inquam 'dum malis.'
urn:cts:latinLit:tlg0233.stoa001.latinlib:9.13.11#Vix ille discesserat, rursus alter: 'Quid audes? Quo ruis? Quibus te periculis obicis? Quid praesentibus confidis incertus futurorum? Lacessis hominem iam praefectum aerarii et brevi consulem, praeterea qua gratia quibus amicitiis fultum!' Nominat quendam, qui tunc ad orientem amplissimum exercitum non sine magnis dubiis-que rumoribus obtinebat.
urn:cts:latinLit:tlg0233.stoa001.latinlib:9.13.12#Ad haec ego: "Omnia praecepi atque animo me-cum ante peregi" nec recuso, si ita casus attulerit, luere poenas ob honestissimum factum, dum flagitiosissimum ulciscor.'
urn:cts:latinLit:tlg0233.stoa001.latinlib:9.13.13#Iam censendi tempus. Dicit Domitius Apollinaris consul designatus, dicit Fabricius Veiento, Fabius Postuminus, Bittius Proculus collega Publici Certi, de quo agebatur, uxoris autem meae quam amiseram vitricus, post hos Ammius Flaccus. Omnes Certum nondum a me nominatum ut nominatum defendunt crimen-que quasi in medio relictum defensione suscipiunt.
urn:cts:latinLit:tlg0233.stoa001.latinlib:9.13.14#Quae praeterea dixerint, non est necesse narrare: in libris habes; sum enim cuncta ipsorum verbis persecutus.
urn:cts:latinLit:tlg0233.stoa001.latinlib:9.13.15#Dicunt contra Avidius Quietus, Cornutus Tertullus: Quietus, iniquissimum esse querelas dolentium excludi, ideo-que Arriae et Fanniae ius querendi non auferendum, nec interesse cuius ordinis quis sit, sed quam causam habeat;
urn:cts:latinLit:tlg0233.stoa001.latinlib:9.13.16#Cornutus, datum se a consulibus tutorem Helvidi filiae petentibus matre eius et vitrico; nunc quoque non sustinere deserere officii sui partes, in quo tamen et suo dolori modum imponere et optimarum feminarum perferre modestissimum affectum; quas contentas esse admonere senatum Publici Certi cruentae adulationis et petere, si poena flagitii manifestissimi remittatur, nota certe quasi censoria inuratur.
urn:cts:latinLit:tlg0233.stoa001.latinlib:9.13.17#Tum Satrius Rufus medio ambiguo-que sermone 'Puto' inquit 'iniuriam factam Publicio Certo, si non absolvitur; nominatus est ab amicis Arriae et Fanniae, nominatus ab amicis suis. Nec debemus solliciti esse; idem enim nos, qui bene sentimus de homine, et iudicaturi sumus. Si innocens est, sicut et spero et malo et, donec aliquid probetur, credo, poteritis absolvere.'
urn:cts:latinLit:tlg0233.stoa001.latinlib:9.13.18#Haec illi quo quisque ordine citabantur. Venitur ad me. Consurgo, utor initio quod in libro est, respondeo singulis. Mirum qua intentione, quibus clamoribus omnia exceperint, qui modo reclamabant: tanta conversio vel negotii dignitatem vel proventum orationis vel actoris Constantiam subsecuta est.
urn:cts:latinLit:tlg0233.stoa001.latinlib:9.13.19#Finio. Incipit respondere Veiento; nemo patitur; obturbatur obstrepitur, adeo quidem ut diceret: 'Rogo, patres conscripti, ne me cogatis implorare auxilium tribunorum.' Et statim Murena tribunus: 'Permitto tibi, vir clarissime Veiento, dicere.' Tunc quoque reclamatur.
urn:cts:latinLit:tlg0233.stoa001.latinlib:9.13.20#Inter moras consul citatis nominibus et peracta discessione mittit senatum, ac paene adhuc stantem temptantem-que dicere Veientonem reliquit. Multum ille de hac — ita vocabat — contumelia questus est Homerico versu: ὦ γέρον, ἦ μάλα δή σε νέοι τείρουσι μαχηταί.
urn:cts:latinLit:tlg0233.stoa001.latinlib:9.13.21#Non fere quisquam in senatu fuit, qui non me complecteretur exoscularetur certatim-que laude cumularet, quod intermissum iam diu morem in publicum consulendi susceptis propriis simultatibus reduxissem; quod denique senatum invidia liberassem, qua flagrabat apud ordines alios, quod severus in ceteros senatoribus solis dissimulatione quasi mutua parceret.
urn:cts:latinLit:tlg0233.stoa001.latinlib:9.13.22#Haec acta sunt absente Certo; fuit enim seu tale aliquid suspicatus sive, ut excusabatur, infirmus. Et relationem quidem de eo Caesar ad senatum non remisit; obtinui tamen quod intenderam:
urn:cts:latinLit:tlg0233.stoa001.latinlib:9.13.23#nam collega Certi consulatum, successorem Certus accepit, plane-que factum est quod dixeram in fine: 'Reddat praemium sub optimo principe, quod a pessimo accepit.' Postea actionem meam utcumque potui recollegi, addidi multa.
urn:cts:latinLit:tlg0233.stoa001.latinlib:9.13.24#Accidit fortuitum, sed non tamquam fortuitum, quod editis libris Certus intra paucissimos dies implicitus morbo decessit.
urn:cts:latinLit:tlg0233.stoa001.latinlib:9.13.25#Audivi referentes hanc imaginem menti eius hanc oculis oberrasse, tamquam videret me sibi cum ferro imminere. Verane haec, affirmare non ausim; interest tamen exempli, ut vera videantur.
urn:cts:latinLit:tlg0233.stoa001.latinlib:9.13.26#Habes epistulam, si modum epistulae cogites, libris quos legisti non minorem; sed imputabis tibi qui contentus libris non fuisti. Vale.
urn:cts:latinLit:tlg0233.stoa001.latinlib:9.14.greeting#C. PLINIUS TACITO SUO S<ALUTEM>
urn:cts:latinLit:tlg0233.stoa001.latinlib:9.14.1#Nec ipse tibi plaudis, et ego nihil magis ex fide quam de te scribo. Posteris an aliqua cura nostri, nescio; nos certe meremur, ut sit aliqua, non dico ingenio — id enim superbum -, sed studio et labore et reverentia posterorum. Pergamus modo itinere instituto, quod ut paucos in lucem famam-que provexit, ita multos e tenebris et silentio protulit. Vale.
urn:cts:latinLit:tlg0233.stoa001.latinlib:9.15.greeting#C. PLINIUS FALCONI SUO S<ALUTEM>
urn:cts:latinLit:tlg0233.stoa001.latinlib:9.15.1#Refugeram in Tuscos, ut omnia ad arbitrium meum facerem. At hoc ne in Tuscis quidem: tam multis undi-que rusticorum libellis et tam querulis inquietor, quos aliquanto magis invitus quam meos lego; nam et meos invitus.
urn:cts:latinLit:tlg0233.stoa001.latinlib:9.15.2#Retracto enim actiunculas quasdam, quod post intercapedinem temporis et frigidum et acerbum est. Rationes quasi absente me negleguntur.
urn:cts:latinLit:tlg0233.stoa001.latinlib:9.15.3#Interdum tamen equum conscendo et patrem familiae hactenus ago, quod aliquam partem praediorum, sed pro gestatione percurro. Tu consuetudinem serva, nobis-que sic rusticis urbana acta perscribe. Vale.
urn:cts:latinLit:tlg0233.stoa001.latinlib:9.16.greeting#C. PLINIUS MAMILIANO SUO S<ALUTEM>
urn:cts:latinLit:tlg0233.stoa001.latinlib:9.16.1#Summam te voluptatem percepisse ex isto copiosissimo genere venandi non miror, cum historicorum more scribas numerum iniri non potuisse. Nobis venari nec vacat nec libet: non vacat quia vindemiae in manibus, non libet quia exiguae.
urn:cts:latinLit:tlg0233.stoa001.latinlib:9.16.2#Devehimus tamen pro novo musto novos versiculos tibi-que iucundissime exigenti ut primum videbuntur defervisse mittemus. Vale.
urn:cts:latinLit:tlg0233.stoa001.latinlib:9.17.greeting#C. PLINIUS GENITORI SUO S<ALUTEM>
urn:cts:latinLit:tlg0233.stoa001.latinlib:9.17.1#Recepi litteras tuas quibus quereris taedio tibi fuisse quamvis lautissimam cenam, quia scurrae cinaedi moriones mensis inerrabant.
urn:cts:latinLit:tlg0233.stoa001.latinlib:9.17.2#Vis tu remittere aliquid ex rugis? Equidem nihil tale habeo, habentes tamen fero. Cur ergo non habeo? Quia nequaquam me ut inexspectatum festivumve delectat, si quid molle a cinaedo, petulans a scurra, stultum a morione profertur.
urn:cts:latinLit:tlg0233.stoa001.latinlib:9.17.3#Non rationem sed stomachum tibi narro. Atque adeo quam multos putas esse, quos ea quibus ego et tu capimur et ducimur, partim ut inepta partim ut molestissima offendant! Quam multi, cum lector aut lyristes aut comoedus inductus est, calceos poscunt aut non minore cum taedio recubant, quam tu ista — sic enim appellas — prodigia perpessus es!
urn:cts:latinLit:tlg0233.stoa001.latinlib:9.17.4#Demus igitur alienis oblectationibus veniam, ut nostris impetremus. Vale.
urn:cts:latinLit:tlg0233.stoa001.latinlib:9.18.greeting#C. PLINIUS SABINO SUO S<ALUTEM>
urn:cts:latinLit:tlg0233.stoa001.latinlib:9.18.1#Qua intentione, quo studio, qua denique memoria legeris libellos meos, epistula tua ostendit. Ipse igitur exhibes negotium tibi qui elicis et invitas, ut quam plurima communicare te-cum velim.
urn:cts:latinLit:tlg0233.stoa001.latinlib:9.18.2#Faciam, per partes tamen et quasi digesta, ne istam ipsam memoriam, cui gratias ago, assiduitate et copia turbem oneratam-que et quasi oppressam cogam pluribus singula posterioribus priora dimittere. Vale.
urn:cts:latinLit:tlg0233.stoa001.latinlib:9.19.greeting#C. PLINIUS RUSONI SUO S<ALUTEM>
urn:cts:latinLit:tlg0233.stoa001.latinlib:9.19.1#Significas legisse te in quadam epistula mea iussisse Verginium Rufum inscribi sepulcro suo:|Hic situs est Rufus, pulso qui Vindice quondam|imperium asseruit non sibi sed patriae.|Reprehendis quod iusserit, addis etiam melius rectius-que Frontinum, quod vetuerit omnino monumentum sibi fieri, me-que ad extremum quid de utroque sentiam consulis.
urn:cts:latinLit:tlg0233.stoa001.latinlib:9.19.2#Utrumque dilexi, miratus sum magis quem tu reprehendis, atque ita miratus ut non putarem satis umquam posse laudari, cuius nunc mihi subeunda defensio est.
urn:cts:latinLit:tlg0233.stoa001.latinlib:9.19.3#Omnes ego qui magnum aliquid memorandum-que fecerunt, non modo venia verum etiam laude dignissimos iudico, si immortalitatem quam meruere sectantur, victuri-que nominis famam supremis etiam titulis prorogare nituntur.
urn:cts:latinLit:tlg0233.stoa001.latinlib:9.19.4#Nec facile quemquam nisi Verginium invenio, cuius tanta in praedicando verecundia quanta gloria ex facto.
urn:cts:latinLit:tlg0233.stoa001.latinlib:9.19.5#Ipse sum testis, familiariter ab eo dilectus probatus-que, semel omnino me audiente provectum, ut de rebus suis hoc unum referret, ita se-cum aliquando Cluvium locutum: 'Scis, Vergini, quae historiae fides debeatur; proinde si quid in historiis meis legis aliter ac velis rogo ignoscas.' Ad hoc ille: 'Tune ignoras, Cluvi, ideo me fecisse quod feci, ut esset liberum vobis scribere quae libuisset?'
urn:cts:latinLit:tlg0233.stoa001.latinlib:9.19.6#Age dum, hunc ipsum Frontinum in hoc ipso, in quo tibi parcior videtur et pressior, comparemus. Vetuit exstrui monumentum, sed quibus verbis? 'Impensa monumenti supervacua est; memoria nostri durabit, si vita meruimus.' An restrictius arbitraris per orbem terrarum legendum dare duraturam memoriam suam quam uno in loco duobus versiculis signare quod feceris?
urn:cts:latinLit:tlg0233.stoa001.latinlib:9.19.7#Quamquam non habeo propositum illum reprehendendi, sed hunc tuendi; cuius quae potest apud te iustior esse defensio, quam ex collatione eius quem praetulisti?
urn:cts:latinLit:tlg0233.stoa001.latinlib:9.19.8#Meo quidem iudicio neuter culpandus, quorum uterque ad gloriam pari cupiditate, diverso itinere contendit, alter dum expetit debitos titulos, alter dum mavult videri contempsisse. Vale.
urn:cts:latinLit:tlg0233.stoa001.latinlib:9.20.greeting#C. PLINIUS VENATORI SUO S<ALUTEM>
urn:cts:latinLit:tlg0233.stoa001.latinlib:9.20.1#Tua vero epistula tanto mihi iucundior fuit quanto longior erat, praesertim cum de libellis meis tota loqueretur; quos tibi voluptati esse non miror, cum omnia nostra perinde ac nos ames.
urn:cts:latinLit:tlg0233.stoa001.latinlib:9.20.2#Ipse cum maxime vindemias graciles quidem, uberiores tamen quam exspectaveram colligo, si colligere est non numquam decerpere uvam, torculum invisere, gustare de lacu mustum, obrepere urbanis, qui nunc rusticis praesunt me-que notariis et lectoribus reliquerunt. Vale.
urn:cts:latinLit:tlg0233.stoa001.latinlib:9.21.greeting#C. PLINIUS SABINIANO SUO S<ALUTEM>
urn:cts:latinLit:tlg0233.stoa001.latinlib:9.21.1#Libertus tuus, cui suscensere te dixeras, venit ad me advolutus-que pedibus meis tamquam tuis haesit. Flevit multum, multum rogavit, multum etiam tacuit, in summa fecit mihi fidem paenitentiae verae: credo emendatum quia deliquisse se sentit.
urn:cts:latinLit:tlg0233.stoa001.latinlib:9.21.2#Irasceris, scio, et irasceris merito, id quoque scio; sed tunc praecipua mansuetudinis laus, cum irae causa iustissima est.
urn:cts:latinLit:tlg0233.stoa001.latinlib:9.21.3#Amasti hominem et, spero, amabis: interim sufficit ut exorari te sinas. Licebit rursus irasci, si meruerit, quod exoratus excusatius facies. Remitte aliquid adulescentiae ipsius, remitte lacrimis, remitte indulgentiae tuae. Ne torseris illum, ne torseris etiam te; torqueris enim cum tam lenis irasceris.
urn:cts:latinLit:tlg0233.stoa001.latinlib:9.21.4#Vereor ne videar non rogare sed cogere, si precibus eius meas iunxero; iungam tamen tanto plenius et effusius, quanto ipsum acrius severius-que corripui, destricte minatus numquam me postea rogaturum. Hoc illi, quem terreri oportebat, tibi non idem; nam fortasse iterum rogabo, impetrabo iterum: sit modo tale, ut rogare me, ut praestare te deceat. Vale.
urn:cts:latinLit:tlg0233.stoa001.latinlib:9.22.greeting#C. PLINIUS SEVERO SUO S<ALUTEM>
urn:cts:latinLit:tlg0233.stoa001.latinlib:9.22.1#Magna me sollicitudine affecit Passenni Pauli valetudo, et quidem plurimis iustissimis-que de causis. Vir est optimus honestissimus, nostri amantissimus; praeterea in litteris veteres aemulatur exprimit reddit, Propertium in primis, a quo genus ducit, vera suboles eo-que simillima illi in quo ille praecipuus.
urn:cts:latinLit:tlg0233.stoa001.latinlib:9.22.2#Si elegos eius in manus sumpseris, leges opus tersum molle iucundum, et plane in Properti domo scriptum. Nuper ad lyrica deflexit, in quibus ita Horatium ut in illis illum alterum effingit: putes si quid in studiis cognatio valet, et huius propinquum. Magna varietas magna mobilitas: amat ut qui verissime, dolet ut qui impatientissime, laudat ut qui benignissime, ludit ut qui facetissime, omnia denique tamquam singula absolvit.
urn:cts:latinLit:tlg0233.stoa001.latinlib:9.22.3#Pro hoc ego amico, pro hoc ingenio non minus aeger animo quam corpore ille, tandem illum tandem me recepi. Gratulare mihi, gratulare etiam litteris ipsis, quae ex periculo eius tantum discrimen adierunt, quantum ex salute gloriae conse-quentur. Vale.
urn:cts:latinLit:tlg0233.stoa001.latinlib:9.23.greeting#C. PLINIUS MAXIMO SUO S<ALUTEM>
urn:cts:latinLit:tlg0233.stoa001.latinlib:9.23.1#Frequenter agenti mihi evenit, ut centumviri cum diu se intra iudicum auctoritatem gravitatem-que tenuissent, omnes repente quasi victi coacti-que consurgerent laudarent-que;
urn:cts:latinLit:tlg0233.stoa001.latinlib:9.23.2#frequenter e senatu famam qualem maxime optaveram rettuli: numquam tamen maiorem cepi voluptatem, quam nuper ex sermone Corneli Taciti. Narrabat sedisse se-cum circensibus proximis equitem Romanum. Hunc post varios eruditos-que sermones requisisse: 'Italicus es an provincialis?' Se respondisse: 'Nosti me, et quidem ex studiis.'
urn:cts:latinLit:tlg0233.stoa001.latinlib:9.23.3#Ad hoc illum: 'Tacitus es an Plinius?' Exprimere non possum, quam sit iucundum mihi quod nomina nostra quasi litterarum propria, non hominum, litteris redduntur, quod uterque nostrum his etiam e studiis notus, quibus aliter ignotus est.
urn:cts:latinLit:tlg0233.stoa001.latinlib:9.23.4#Accidit aliud ante pauculos dies simile. Recumbebat me-cum vir egregius, Fadius Rufinus, super eum municeps ipsius, qui illo die primum venerat in urbem; cui Rufinus demonstrans me: 'Vides hunc?' Multa deinde de studiis nostris; et ille 'Plinius est' inquit.
urn:cts:latinLit:tlg0233.stoa001.latinlib:9.23.5#Verum fatebor, capio magnum laboris mei fructum. An si Demosthenes iure laetatus est, quod illum anus Attica ita noscitavit: οὗτος ἐστι . . . δημοσθένης, celebritate nominis mei gaudere non debeo? Ego vero et gaudeo et gaudere me dico.
urn:cts:latinLit:tlg0233.stoa001.latinlib:9.23.6#Neque enim vereor ne iactantior videar, cum de me aliorum iudicium non meum profero, praesertim apud te qui nec ullius invides laudibus et faves nostris. Vale.
urn:cts:latinLit:tlg0233.stoa001.latinlib:9.24.greeting#C. PLINIUS SABINIANO SUO S<ALUTEM>
urn:cts:latinLit:tlg0233.stoa001.latinlib:9.24.1#Bene fecisti quod libertum aliquando tibi carum reducentibus epistulis meis in domum in animum recepisti. Iuvabit hoc te; me certe iuvat, primum quod te tam tractabilem video, ut in ira regi possis, deinde quod tantum mihi tribuis, ut vel auctoritati meae pareas vel precibus indulgeas. Igitur et laudo et gratias ago; simul in posterum moneo, ut te erroribus tuorum, etsi non fuerit qui deprecetur, placabilem praestes. Vale.
urn:cts:latinLit:tlg0233.stoa001.latinlib:9.25.greeting#C. PLINIUS MAMILIANO SUO S<ALUTEM>
urn:cts:latinLit:tlg0233.stoa001.latinlib:9.25.1#Quereris de turba castrensium negotiorum et, tamquam summo otio perfruare, lusus et ineptias nostras legis amas flagitas, me-que ad similia condenda non mediocriter incitas.
urn:cts:latinLit:tlg0233.stoa001.latinlib:9.25.2#Incipio enim ex hoc genere studiorum non solum oblectationem verum etiam gloriam petere, post iudicium tuum viri eruditissimi gravissimi ac super ista verissimi.
urn:cts:latinLit:tlg0233.stoa001.latinlib:9.25.3#Nunc me rerum actus modice sed tamen distringit; quo finito aliquid earundem Camenarum in istum benignissimum sinum mittam. Tu passerculis et columbulis nostris inter aquilas vestras dabis pennas, si tamen et tibi placebunt; si tantum sibi, continendos cavea nidove curabis. Vale.
urn:cts:latinLit:tlg0233.stoa001.latinlib:9.26.greeting#C. PLINIUS LUPERCO SUO S<ALUTEM>
urn:cts:latinLit:tlg0233.stoa001.latinlib:9.26.1#Dixi de quodam oratore saeculi nostri recto quidem et sano, sed parum grandi et ornato, ut opinor, apte: 'Nihil peccat, nisi quod nihil peccat.'
urn:cts:latinLit:tlg0233.stoa001.latinlib:9.26.2#Debet enim orator erigi attolli, interdum etiam effervescere ecferri, ac saepe accedere ad praeceps; nam plerum-que altis et excelsis adiacent abrupta. Tutius per plana sed humilius et depressius iter; frequentior currentibus quam reptantibus lapsus, sed his non labentibus nulla, illis non nulla laus etiamsi labantur.
urn:cts:latinLit:tlg0233.stoa001.latinlib:9.26.3#Nam ut quasdam artes ita eloquentiam nihil magis quam ancipitia commendant. Vides qui per funem in summa nituntur, quantos soleant excitare clamores, cum iam iamque casuri videntur.
urn:cts:latinLit:tlg0233.stoa001.latinlib:9.26.4#Sunt enim maxime mirabilia quae maxime insperata, maxime opericulosa ut-que Graeci magis exprimunt, παράβολα. Ideo nequaquam par gubernatoris est virtus, cum placido et cum turbato mari vehitur: tunc admirante nullo, illaudatus inglorius subit portum, at cum stridunt funes curvatur arbor gubernacula gemunt, tunc ille clarus et dis maris proximus.
urn:cts:latinLit:tlg0233.stoa001.latinlib:9.26.5#Cur haec? Quia visus es mihi in scriptis meis adnotasse quaedam ut tumida quae ego sublimia, ut improba quae ego audentia, ut nimia quae ego plena arbitrabar. Plurimum autem refert, reprehendenda adnotes an insignia.
urn:cts:latinLit:tlg0233.stoa001.latinlib:9.26.6#Omnis enim advertit, quod eminet et exstat; sed acri intentione diiudicandum est, immodicum sit an grande, altum an enorme. Atque ut Homerum potissimum attingam, quem tandem alterutram in partem potest fugere ἀμφὶ δὲ σάλπιγξεν μέγας οὐρανός . . ἠέρι δ' ἔγχος ἐκεκλιτο et totum illud οὔτε θαλάσσης κῦμα τόσον βοᾷ?
urn:cts:latinLit:tlg0233.stoa001.latinlib:9.26.7#Sed opus est examine et libra, incredibile sint haec et inania an magnifica caelestia. Nec nunc ego me his similia aut dixisse aut posse dicere puto — non ita insanio -, sed hoc intellegi volo, laxandos esse eloquentiae frenos, nec angustissimo gyro ingeniorum impetus refringendos.
urn:cts:latinLit:tlg0233.stoa001.latinlib:9.26.8#'At enim alia condicio oratorum, alia poetarum. Quasi vero M. Tullius minus audeat! Quamquam hunc omitto; neque enim ambigi puto. Sed Demosthenes ipse, ille norma oratoris et regula, num se cohibet et comprimit, cum dicit illa notissima: ἄνθρωποι μιαροοὶ καὶ κόλακες καὶ ἀλάστορες et rursus οὐ λίθοις ἐτείχισα τὴν πόλιν οὐδὲ πλίνθοις ἐγω et statim οὐκ ἐκ μὲν θαλάττης τὴν . . . εὔβοιαν προβαλέσθαι πρὸ τῆς . . . ἀττικῆς et alibi: ἐγὼ δὲ οἶμαι μέν, ὦ ἄνδρες . . . ἀθηναῖοι, νὴ τοὺς θεοὺς ἐκεῖνον μεθύειν τῷ μεγέθει τῶν πεπραγμένων?
urn:cts:latinLit:tlg0233.stoa001.latinlib:9.26.9#Iam quid audentius illo pulcherrimo ac longissimo excessu: νόσημα γάρ? Quid haec breviora superioribus, sed audacia paria: τότε ἐγὼ μὲν τῷ . . . πύθωνι θρασυνομένῳ καὶ πολλῷ ῥέοντι καθ' ὑμῶν? Ex eadem nota ὅταν δὲ ἐκ πλεονεξίας καὶ πονηρίας τις ὥσπερ οὗτος ἰσχύσῂ, ἡ πρώτη πρόφασις καὶ μικρὸν πταῖσμα ἅπαντα ἀνεχαίτισε καὶ διέλυσε. Simile his ἀπεσχοινισμένος ἅπασι τοῖς ἐν τῇ πόλει δικαίοις et ibidem σὺ τὸν εἰς ταῦτα ἔλεον προδέδωκας, . . . ἀριστόγειτον, μᾶλλον δ' ἀνῄρηκας ὅλως. μὴ δή, πρὸς οὓς αὐτὸς ἔχωσας λιμένας καὶ προβόλων ἐνέπλησας, πρὸς τούτους ὁρμίζου. Et dixerat: τούτῳ δ' οὐδένα ὁρῶ τῶν τόπων τούτων βάσιμον ὄντα, ἀλλὰ πάντα ἀπόκρημνα, φάραγγας, βάραθρα. Et deinceps δέδοικα, μὴ δόξητέ τισι τὸν ἀεὶ βουλόμενον εἶναι πονηρὸν τῶν ἐν τῇ πόλει ποιδοτριβεῖν, nec satis: οὐδὲ γὰρ τοὺς προγόνους ὑπολαμβάνω τὰ δικαστήρια ταῦτα ὑμῖν οἰκοδομῆσαι, ἵνα τοὺς τοιούτους ἐν αὐτοῖς μοσχεύητε, ad hoc: εἰ δὲ κάπηλός ἐστι πονηρίας καὶ παλιγκάπηλος καὶ μεταβολεύς et mille talia, ut praeteream quae ab Aeschine θαύματα, non ῥήματα vocantur.
urn:cts:latinLit:tlg0233.stoa001.latinlib:9.26.10#In contrarium incidi: dices hunc quoque ob ista culpari. Sed vide, quanto maior sit, qui reprehenditur, ipso reprehendente et maior ob haec quoque; in aliis enim vis, in his granditas eius elucet.
urn:cts:latinLit:tlg0233.stoa001.latinlib:9.26.11#Num autem Aeschines ipse eis, quae in Demosthene carpebat, abstinuit? χρὴ γὰρ τὸ αὐτὸ φθέγγεσθαι τὸν ῥήτορα καὶ τὸν νόμον; ὅταν δὲ ἑτέραν μὲν φωνὴν ἀφιῇ ὁ νόμος, ἑτέραν δὲ ὁ ῥήτωρ. Alio loco: ἔπειτα ἀναφαίνεται περὶ πάντων ἐν τῷ ψηφίσματι Iterum alio: ἀλλ' ἐγκαθήμενοι καὶ ἐνεδρεύοντες ἐν τῇ ἀκροάσει εἰσελαύνετε αὐτὸν εἰς τοὺς παρανόμους λόγους.
urn:cts:latinLit:tlg0233.stoa001.latinlib:9.26.12#Quod adeo probavit, ut repetat: ἀλλ' ὥσπερ ἐν ταῖς ἱπποδρομίαις ἐς τὸν τοῦ πράγματος αὐτὸν δρόμον εἰσελαύνετε. Iam illa custoditius pressius-que: σὺ δὲ ἑλκοποιεῖς . . . ἢ συλλαβόντες ὡς λῃστὴν τῶν πραγμάτων διὰ τῆς πολιτείας πλέοντα;
urn:cts:latinLit:tlg0233.stoa001.latinlib:9.26.13#Exspecto, ut quaedam ex hac epistula ut illud 'gubernacula gemunt' et 'dis maris proximus' isdem notis quibus ea, de quibus scribo, confodias; intellego enim me, dum veniam prioribus peto, in illa ipsa quae adnotaveras incidisse. Sed confodias licet, dum modo iam nunc destines diem, quo et de illis et de his coram exigere possimus. Aut enim tu me timidum aut ego te temerarium faciam. Vale.
urn:cts:latinLit:tlg0233.stoa001.latinlib:9.27.greeting#C. PLINIUS PATERNO SUO S<ALUTEM>
urn:cts:latinLit:tlg0233.stoa001.latinlib:9.27.1#Quanta potestas, quanta dignitas, quanta maiestas, quantum denique numen sit historiae, cum frequenter alias tum proxime sensi. Recitaverat quidam verissimum librum, partem-que eius in alium diem reservaverat.
urn:cts:latinLit:tlg0233.stoa001.latinlib:9.27.2#Ecce amici cuiusdam orantes obsecrantes-que, ne reliqua recitaret. Tantus audiendi quae fecerint pudor, quibus nullus faciendi quae audire erubescunt. Et ille quidem praestitit quod rogabatur — sinebat fides -; liber tamen ut factum ipsum manet manebit legetur-que semper, tanto magis quia non statim. Incitantur enim homines ad noscenda quae differuntur. Vale.
urn:cts:latinLit:tlg0233.stoa001.latinlib:9.28.greeting#C. PLINIUS ROMANO SUO S<ALUTEM>
urn:cts:latinLit:tlg0233.stoa001.latinlib:9.28.1#Post longum tempus epistulas tuas, sed tres pariter recepi, omnes elegantissimas amantissimas, et quales a te venire praesertim desideratas oportebat. Quarum una iniungis mihi iucundissimum ministerium, ut ad Plotinam sanctissimam feminam litterae tuae perferantur: perferentur.
urn:cts:latinLit:tlg0233.stoa001.latinlib:9.28.2#Eadem commendas Popilium Artemisium: statim praestiti quod petebat. Indicas etiam modicas te vindemias collegisse: communis haec mihi te-cum, quamquam in diversissima parte terrarum, querela est.
urn:cts:latinLit:tlg0233.stoa001.latinlib:9.28.3#Altera epistula nuntias multa te nunc dictare nunc scribere, quibus nos tibi repraesentes. Gratias ago; agerem magis si me illa ipsa, quae scribis aut dictas, legere voluisses. Et erat aequum ut te mea ita me tua scripta cognoscere, etiamsi ad alium quam ad me pertinerent.
urn:cts:latinLit:tlg0233.stoa001.latinlib:9.28.4#Polliceris in fine, cum certius de vitae nostrae ordinatione aliquid audieris, futurum te fugitivum rei familiaris statim-que ad nos evolaturum, qui iam tibi compedes nectimus, quas perfringere nullo modo possis.
urn:cts:latinLit:tlg0233.stoa001.latinlib:9.28.5#Tertia epistula continebat esse tibi redditam orationem pro Clario eam-que visam uberiorem, quam dicente me audiente te fuerit. Est uberior; multa enim postea inserui. Adicis alias te litteras curiosius scriptas misisse; an acceperim quaeris. Non accepi et accipere gestio. Proinde prima quaque occasione mitte appositis quidem usuris, quas ego — num parcius possum? — centesimas computabo. Vale.
urn:cts:latinLit:tlg0233.stoa001.latinlib:9.29.greeting#C. PLINIUS RUSTICO SUO S<ALUTEM>
urn:cts:latinLit:tlg0233.stoa001.latinlib:9.29.1#Ut satius unum aliquid insigniter facere quam plura mediocriter, ita plurima mediocriter, si non possis unum aliquid insigniter. Quod intuens ego variis me studiorum generibus nulli satis confisus experior.
urn:cts:latinLit:tlg0233.stoa001.latinlib:9.29.2#Proinde, cum hoc vel illud leges, ita singulis veniam ut non singulis dabis. An ceteris artibus excusatio in numero, litteris durior lex, in quibus difficilior effectus est? Quid autem ego de venia quasi ingratus? Nam si ea facilitate proxima acceperis qua priora, laus potius speranda quam venia obsecranda est. Mihi tamen venia sufficit. Vale.
urn:cts:latinLit:tlg0233.stoa001.latinlib:9.30.greeting#C. PLINIUS GEMINO SUO S<ALUTEM>
urn:cts:latinLit:tlg0233.stoa001.latinlib:9.30.1#Laudas mihi et frequenter praesens et nunc per epistulas Nonium tuum, quod sit liberalis in quosdam: et ipse laudo, si tamen non in hos solos. Volo enim eum, qui sit vere liberalis, tribuere patriae propinquis, affinibus amicis, sed amicis dico pauperibus, non ut isti qui iis potissimum donant, qui donare maxime possunt.
urn:cts:latinLit:tlg0233.stoa001.latinlib:9.30.2#Hos ego viscatis hamatis-que muneribus non sua promere puto sed aliena corripere. Sunt ingenio simili qui quod huic donant auferunt illi, famam-que liberalitatis avaritia petunt.
urn:cts:latinLit:tlg0233.stoa001.latinlib:9.30.3#Primum est autem suo esse contentum, deinde, quos praecipue scias indigere, sustentantem foventem-que orbe quodam socialitatis ambire. Quae cuncta si facit iste, usquequaque laudandus est; si unum aliquid, minus quidem, laudandus tamen:
urn:cts:latinLit:tlg0233.stoa001.latinlib:9.30.4#tam rarum est etiam imperfectae liberalitatis exemplar. Ea invasit homines habendi cupido, ut possideri magis quam possidere videantur. Vale.
urn:cts:latinLit:tlg0233.stoa001.latinlib:9.31.greeting#C. PLINIUS SARDO SUO S<ALUTEM>
urn:cts:latinLit:tlg0233.stoa001.latinlib:9.31.1#Postquam a te recessi, non minus te-cum, quam cum ad te fui. Legi enim librum tuum identidem repetens ea maxime — non enim mentiar -, quae de me scripsisti, in quibus quidem percopiosus fuisti. Quam multa, quam varia, quam non eadem de eodem nec tamen diversa dixisti!
urn:cts:latinLit:tlg0233.stoa001.latinlib:9.31.2#Laudem pariter et gratias agam? Neutrum satis possum et, si possem, timerem ne arrogans esset ob ea laudare, ob quae gratias agerem. Unum illud addam, omnia mihi tanto laudabiliora visa quanto iucundiora, tanto iucundiora quanto laudabiliora erant. Vale.
urn:cts:latinLit:tlg0233.stoa001.latinlib:9.32.greeting#C. PLINIUS TITIANO SUO S<ALUTEM>
urn:cts:latinLit:tlg0233.stoa001.latinlib:9.32.1#Quid agis, quid acturus es? Ipse vitam iucundissimam — id est, otiosissimam — vivo. Quo fit, ut scribere longiores epistulas nolim, velim legere, illud tamquam delicatus, hoc tamquam otiosus. Nihil est enim aut pigrius delicatis aut curiosius otiosis. Vale.
urn:cts:latinLit:tlg0233.stoa001.latinlib:9.33.greeting#C. PLINIUS CANINIO SUO S<ALUTEM>
urn:cts:latinLit:tlg0233.stoa001.latinlib:9.33.1#Incidi in materiam veram sed simillimam fictae, dignam-que isto laetissimo altissimo plane-que poetico ingenio; incidi autem, dum super cenam varia miracula hinc inde referuntur. Magna auctori fides: tametsi quid poetae cum fide? Is tamen auctor, cui bene vel historiam scripturus credidisses.
urn:cts:latinLit:tlg0233.stoa001.latinlib:9.33.2#Est in Africa Hipponensis colonia mari proxima. Adiacet navigabile stagnum; ex hoc in modum fluminis aestuarium emergit, quod vice alterna, prout aestus aut repressit aut impulit, nunc infertur mari, nunc redditur stagno.
urn:cts:latinLit:tlg0233.stoa001.latinlib:9.33.3#Omnis hic aetas piscandi navigandi atque etiam natandi studio tenetur, maxime pueri, quos otium lusus-que sollicitat. His gloria et virtus altissime provehi: victor ille, qui longissime ut litus ita simul natantes reliquit.
urn:cts:latinLit:tlg0233.stoa001.latinlib:9.33.4#Hoc certamine puer quidam audentior ceteris in ulteriora tendebat. Delphinus occurrit, et nunc praecedere puerum nunc sequi nunc circumire, postremo subire deponere iterum subire, trepidantem-que perferre primum in altum, mox flectit ad litus, reddit-que terrae et aequalibus.
urn:cts:latinLit:tlg0233.stoa001.latinlib:9.33.5#Serpit per coloniam fama; concurrere omnes, ipsum puerum tamquam miraculum aspicere, interrogare audire narrare. Postero die obsident litus, prospectant mare et si quid est mari simile. Natant pueri, inter hos ille, sed cautius. Delphinus rursus ad tempus, rursus ad puerum. Fugit ille cum ceteris. Delphinus, quasi invitet et revocet, exsilit mergitur, varios-que orbes implicat expedit-que.
urn:cts:latinLit:tlg0233.stoa001.latinlib:9.33.6#Hoc altero die, hoc tertio, hoc pluribus, donec homines innutritos mari subiret timendi pudor. Accedunt et alludunt et appellant, tangunt etiam pertrectant-que praebentem. Crescit audacia experimento. Maxime puer, qui primus expertus est, adnatat nanti, insilit tergo, fertur refertur-que, agnosci se amari putat, amat ipse; neuter timet, neuter timetur; huius fiducia, mansuetudo illius augetur.
urn:cts:latinLit:tlg0233.stoa001.latinlib:9.33.7#Nec non alii pueri dextra laeva-que simul eunt hortantes monentes-que. Ibat una — id quoque mirum — delphinus alius, tantum spectator et comes. Nihil enim simile aut faciebat aut patiebatur, sed alterum illum ducebat reducebat, ut puerum ceteri pueri.
urn:cts:latinLit:tlg0233.stoa001.latinlib:9.33.8#Incredibile, tam verum tamen quam priora, delphinum gestatorem collusorem-que puerorum in terram quoque extrahi solitum, harenis-que siccatum, ubi incaluisset in mare revolvi.
urn:cts:latinLit:tlg0233.stoa001.latinlib:9.33.9#Constat Octavium Avitum, legatum proconsulis, in litus educto religione prava superfudisse unguentum, cuius illum novitatem odorem-que in altum refugisse, nec nisi post multos dies visum languidum et maestum, mox redditis viribus priorem lasciviam et solita ministeria repetisse.
urn:cts:latinLit:tlg0233.stoa001.latinlib:9.33.10#Confluebant omnes ad spectaculum magistratus, quorum adventu et mora modica res publica novis sumptibus atterebatur. Postremo locus ipse quietem suam secretum-que perdebat: placuit occulte interfici, ad quod coibatur.
urn:cts:latinLit:tlg0233.stoa001.latinlib:9.33.11#Haec tu qua miseratione, qua copia deflebis ornabis attolles! Quamquam non est opus affingas aliquid aut astruas; sufficit ne ea quae sunt vera minuantur. Vale.
urn:cts:latinLit:tlg0233.stoa001.latinlib:9.34.greeting#C. PLINIUS TRANQUILLO SUO S<ALUTEM>
urn:cts:latinLit:tlg0233.stoa001.latinlib:9.34.1#Explica aestum meum: audio me male legere, dumtaxat versus; rationes enim commode, sed tanto minus versus. Cogito ergo recitaturus familiaribus amicis experiri libertum meum. Hoc quoque familiare, quod elegi non bene sed melius — scio — lecturum, si tamen non fuerit perturbatus.
urn:cts:latinLit:tlg0233.stoa001.latinlib:9.34.2#Est enim tam novus lector quam ego poeta. Ipse nescio, quid illo legente interim faciam, sedeam defixus et mutus et similis otioso an, ut quidam, quae pronuntiabit, murmure oculis manu prosequar. Sed puto me non minus male saltare quam legere. Iterum dicam, explica aestum meum vere-que rescribe, num sit melius pessime legere quam ista vel non facere vel facere. Vale.
urn:cts:latinLit:tlg0233.stoa001.latinlib:9.35.greeting#C. PLINIUS ÅATRlOÅ SUO S<ALUTEM>
urn:cts:latinLit:tlg0233.stoa001.latinlib:9.35.1#Librum, quem misisti, recepi et gratias ago. Sum tamen hoc tempore occupatissimus. Ideo nondum eum legi, cum alioqui valdissime cupiam. Sed eam reverentiam cum litteris ipsis tum scriptis tuis debeo, ut sumere illa nisi vacuo animo irreligiosum putem.
urn:cts:latinLit:tlg0233.stoa001.latinlib:9.35.2#Diligentiam tuam in retractandis operibus valde probo. Est tamen aliquis modus, primum quod nimia cura deterit magis quam emendat, deinde quod nos a recentioribus revocat simul-que nec absolvit priora et incohare posteriora non patitur. Vale.
urn:cts:latinLit:tlg0233.stoa001.latinlib:9.36.greeting#C. PLINIUS FUSCO SUO S<ALUTEM>
urn:cts:latinLit:tlg0233.stoa001.latinlib:9.36.1#Quaeris, quemadmodum in Tuscis diem aestate disponam. Evigilo cum libuit, plerum-que circa horam primam, saepe ante, tardius raro. Clausae fenestrae manent; mire enim silentio et tenebris ab iis quae avocant abductus et liber et mihi relictus, non oculos animo sed animum oculis sequor, qui eadem quae mens vident, quotiens non vident alia.
urn:cts:latinLit:tlg0233.stoa001.latinlib:9.36.2#Cogito, si quid in manibus, cogito ad verbum scribenti emendanti-que similis, nunc pauciora nunc plura, ut vel difficile vel facile componi tenerive potuerunt. Notarium voco et die admisso quae formaveram dicto; abit rursus-que revocatur rursus-que dimittitur.
urn:cts:latinLit:tlg0233.stoa001.latinlib:9.36.3#Ubi hora quarta vel quinta — neque enim certum dimensum-que tempus -, ut dies suasit, in xystum me vel cryptoporticum confero, reliqua meditor et dicto. Vehiculum ascendo. Ibi quoque idem quod ambulans aut iacens; durat intentio mutatione ipsa refecta. Paulum redormio, dein ambulo, mox orationem Graecam Latinamve clare et intente non tam vocis causa quam stomachi lego; pariter tamen et illa firmatur.
urn:cts:latinLit:tlg0233.stoa001.latinlib:9.36.4#Iterum ambulo ungor exerceor lavor. Cenanti mihi, si cum uxore vel paucis, liber legitur; post cenam comoedia aut lyristes; mox cum meis ambulo, quorum in numero sunt eruditi. Ita variis sermonibus vespera extenditur, et quamquam longissimus dies bene conditur.
urn:cts:latinLit:tlg0233.stoa001.latinlib:9.36.5#Non numquam ex hoc ordine aliqua mutantur; nam, si diu iacui vel ambulavi, post somnum demum lectionem-que non vehiculo sed, quod brevius quia velocius, equo gestor. Interveniunt amici ex proximis oppidis, partem-que diei ad se trahunt interdum-que lasso mihi opportuna interpellatione subveniunt.
urn:cts:latinLit:tlg0233.stoa001.latinlib:9.36.6#Venor aliquando, sed non sine pugillaribus, ut quamvis nihil ceperim non nihil referam. Datur et colonis, ut videtur ipsis, non satis temporis, quorum mihi agrestes querelae litteras nostras et haec urbana opera commendant. Vale.
urn:cts:latinLit:tlg0233.stoa001.latinlib:9.37.greeting#C. PLINIUS PAULINO SUO S<ALUTEM>
urn:cts:latinLit:tlg0233.stoa001.latinlib:9.37.1#Nec tuae naturae est translaticia haec et quasi publica officia a familiaribus amicis contra ipsorum commodum exigere, et ego te constantius amo quam ut verear, ne aliter ac velim accipias, nisi te Kalendis statim consulem videro, praesertim cum me necessitas locandorum praediorum plures annos ordinatura detineat, in qua mihi nova consilia sumenda sunt.
urn:cts:latinLit:tlg0233.stoa001.latinlib:9.37.2#Nam priore lustro, quamquam post magnas remissiones, reliqua creverunt: inde pleris-que nulla iam cura minuendi aeris alieni, quod desperant posse persolvi; rapiunt etiam consumunt-que quod natum est, ut qui iam putent se non sibi parcere.
urn:cts:latinLit:tlg0233.stoa001.latinlib:9.37.3#Occurrendum ergo augescentibus vitiis et medendum est. Medendi una ratio, si non nummo sed partibus locem ac deinde ex meis aliquos operis exactores, custodes fructibus ponam. Et alioqui nullum iustius genus reditus, quam quod terra caelum annus refert.
urn:cts:latinLit:tlg0233.stoa001.latinlib:9.37.4#At hoc magnam fidem acres oculos numerosas manus poscit. Experiundum tamen et quasi in veteri morbo quaelibet mutationis auxilia temptanda sunt.
urn:cts:latinLit:tlg0233.stoa001.latinlib:9.37.5#Vides, quam non delicata me causa obire primum consulatus tui diem non sinat; quem tamen hic quoque ut praesens votis gaudio gratulatione celebrabo. Vale.
urn:cts:latinLit:tlg0233.stoa001.latinlib:9.38.greeting#C. PLINIUS SATURNINO SUO S<ALUTEM>
urn:cts:latinLit:tlg0233.stoa001.latinlib:9.38.1#Ego vero Rufum nostrum laudo, non quia tu ut ita facerem petisti sed quia est ille dignissimus. Legi enim librum omnibus numeris absolutum, cui multum apud me gratiae amor ipsius adiecit. Iudicavi tamen; neque enim soli iudicant qui maligne legunt. Vale.
urn:cts:latinLit:tlg0233.stoa001.latinlib:9.39.greeting#C. PLINIUS MUSTIO SUO S<ALUTEM>
urn:cts:latinLit:tlg0233.stoa001.latinlib:9.39.1#Haruspicum monitu reficienda est mihi aedes Cereris in praediis in melius et in maius, vetus sane et angusta, cum sit alioqui stato die frequentissima.
urn:cts:latinLit:tlg0233.stoa001.latinlib:9.39.2#Nam Idibus Septembribus magnus e regione tota coit populus, multae res aguntur, multa vota suscipiuntur, multa redduntur; sed nullum in proximo suffugium aut imbris aut solis.
urn:cts:latinLit:tlg0233.stoa001.latinlib:9.39.3#Videor ergo munifice simul religiose-que facturus, si aedem quam pulcherrimam exstruero, addidero porticus aedi, illam ad usum deae has ad hominum.
urn:cts:latinLit:tlg0233.stoa001.latinlib:9.39.4#Velim ergo emas quattuor marmoreas columnas, cuius tibi videbitur generis, emas marmora quibus solum, quibus parietes excolantur. Erit etiam faciendum ipsius deae signum, quia antiquum illud e ligno quibusdam sui partibus vetustate truncatum est.
urn:cts:latinLit:tlg0233.stoa001.latinlib:9.39.5#Quantum ad porticus, nihil interim occurrit, quod videatur istinc esse repetendum, nisi tamen ut formam secundum rationem loci scribas. Neque enim possunt circumdari templa: nam solum templi hinc flumine et abruptissimis ripis, hinc via cingitur.
urn:cts:latinLit:tlg0233.stoa001.latinlib:9.39.6#Est ultra viam latissimum pratum, in quo satis apte contra templum ipsum porticus explicabuntur; nisi quid tu melius invenies, qui soles locorum difficultates arte superare. Vale.
urn:cts:latinLit:tlg0233.stoa001.latinlib:9.40.greeting#C. PLINIUS FUSCO SUO S<ALUTEM>
urn:cts:latinLit:tlg0233.stoa001.latinlib:9.40.1#Scribis pergratas tibi fuisse litteras meas, quibus cognovisti quemadmodum in Tuscis otium aestatis exigerem; requiris quid ex hoc in Laurentino hieme permutem.
urn:cts:latinLit:tlg0233.stoa001.latinlib:9.40.2#Nihil, nisi quod meridianus somnus eximitur multum-que de nocte vel ante vel post diem sumitur, et, si agendi necessitas instat, quae frequens hieme, non iam comoedo vel lyristae post cenam locus, sed illa, quae dictavi, identidem retractantur, ac simul memoriae frequenti emendatione proficitur.
urn:cts:latinLit:tlg0233.stoa001.latinlib:9.40.3#Habes aestate hieme consuetudinem; addas huc licet ver et autumnum, quae inter hiemem aestatem-que media, ut nihil de die perdunt, de nocte parvolum acquirunt. Vale.
urn:cts:latinLit:stoa0233.stoa001.latinlib:10.title#C. PLINII CAECILII SECUNDI EPISTULARVM LIBER DECIMUS AD TRAIANUM IMPERATOREM CUM EIUSDEM RESPONSIS
urn:cts:latinLit:tlg0233.stoa001.latinlib:10.1.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.1.1#Tua quidem pietas, imperator sanctissime, optaverat, ut quam tardissime succederes patri; sed di immortales festinaverunt virtutes tuas ad gubernacula rei publicae quam susceperas admovere.
urn:cts:latinLit:tlg0233.stoa001.latinlib:10.1.2#Precor ergo ut tibi et per te generi humano prospera omnia, id est digna saeculo tuo contingant. Fortem te et hilarem, imperator optime, et privatim et publice opto.
urn:cts:latinLit:tlg0233.stoa001.latinlib:10.2.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.2.1#Exprimere, domine, verbis non possum, quantum mihi gaudium attuleris, quod me dignum putasti iure trium liberorum. Quamvis enim Iuli Serviani, optimi viri tui-que amantissimi, precibus indulseris, tamen etiam ex rescripto intellego libentius hoc ei te praestitisse, quia pro me rogabat.
urn:cts:latinLit:tlg0233.stoa001.latinlib:10.2.2#Videor ergo summam voti mei consecutus, cum inter initia felicissimi principatus tui probaveris me ad peculiarem indulgentiam tuam pertinere; eo-que magis liberos concupisco, quos habere etiam illo tristissimo saeculo volui, sicut potes duobus matrimoniis meis credere.
urn:cts:latinLit:tlg0233.stoa001.latinlib:10.2.3#Sed di melius, qui omnia integra bonitati tuae reservarunt; malui hoc potius tempore me patrem fieri, quo futurus essem et securus et felix.
urn:cts:latinLit:tlg0233.stoa001.latinlib:10.3A.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.3A.1#Ut primum me, domine, indulgentia vestra promovit ad praefecturam aerarii Saturni, omnibus advocationibus, quibus alioqui numquam eram promiscue functus, renuntiavi, ut toto animo delegato mihi officio vacarem.
urn:cts:latinLit:tlg0233.stoa001.latinlib:10.3A.2#Qua ex causa, cum patronum me provinciales optassent contra Marium Priscum, et petii veniam huius muneris et impetravi. Sed cum postea consul designatus censuisset agendum nobiscum, quorum erat excusatio recepta, ut essemus in senatus potestate pateremur-que nomina nostra in urnam conici, convenientissimum esse tranquillitati saeculi tui putavi praesertim tam moderatae voluntati amplissimi ordinis non repugnare.
urn:cts:latinLit:tlg0233.stoa001.latinlib:10.3A.3#Cui obsequio meo opto, ut existimes constare rationem, cum omnia facta dicta-que mea probare sanctissimis moribus tuis cupiam.
urn:cts:latinLit:tlg0233.stoa001.latinlib:10.3B.greeting#TRAIANUS PLINIO
urn:cts:latinLit:tlg0233.stoa001.latinlib:10.3B.1#Et civis et senatoris boni partibus functus es obsequium amplissimi ordinis quod iustissime exigebat, praestando. Quas partes impleturum te secundum susceptam fidem confido.
urn:cts:latinLit:tlg0233.stoa001.latinlib:10.4.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.4.1#Indulgentia tua, imperator optime, quam plenissimam experior, hortatur me, ut audeam tibi etiam pro amicis obligari; inter quos sibi vel praecipuum locum vindicat Voconius Romanus, ab ineunte aetate condiscipulus et contubernalis.
urn:cts:latinLit:tlg0233.stoa001.latinlib:10.4.2#Quibus ex causis et a divo patre tuo petieram, ut illum in amplissimum ordinem promoveret. Sed hoc votum meum bonitati tuae reservatum est, quia mater Romani liberalitatem sestertii quadragies, quod conferre se filio codicillis ad patrem tuum scriptis professa fuerat, nondum satis legitime peregerat; quod postea fecit admonita a nobis.
urn:cts:latinLit:tlg0233.stoa001.latinlib:10.4.3#Nam fundos emancipavit, et cetera quae in emancipatione implenda solent exigi consummavit.
urn:cts:latinLit:tlg0233.stoa001.latinlib:10.4.4#Cum sit ergo finitum, quod spes nostras morabatur, non sine magna fiducia subsigno apud te fidem pro moribus Romani mei, quos et liberalia studia exornant et eximia pietas, quae hanc ipsam matris liberalitatem et statim patris hereditatem et adoptionem a vitrico meruit.
urn:cts:latinLit:tlg0233.stoa001.latinlib:10.4.5#Auget haec et natalium et paternarum facultatium splendor; quibus singulis multum commendationis accessurum etiam ex meis precibus indulgentiae tuae credo.
urn:cts:latinLit:tlg0233.stoa001.latinlib:10.4.6#Rogo ergo, domine, ut me exoptatissimae mihi gratulationis compotem facias et honestis, ut spero, affectibus meis praestes, ut non in me tantum verum et in amico gloriari iudiciis tuis possim.
urn:cts:latinLit:tlg0233.stoa001.latinlib:10.5.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.5.1#Proximo anno, domine, gravissima valetudine usque ad periculum vitae vexatus iatralipten assumpsi; cuius sollicitudini et studio tuae tantum indulgentiae beneficio referre gratiam parem possum.
urn:cts:latinLit:tlg0233.stoa001.latinlib:10.5.2#Quare rogo des ei civitatem Romanam. Est enim peregrinae condicionis manumissus a peregrina. Vocatur ipse Arpocras, patronam habuit Thermuthin Theonis, quae iam pridem defuncta est. Item rogo des ius Quiritium libertis Antoniae Maximillae, ornatissimae feminae, Hediae et Antoniae Harmeridi; quod a te petente patrona peto.
urn:cts:latinLit:tlg0233.stoa001.latinlib:10.6.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.6.1#Ago gratias, domine, quod et ius Quiritium libertis necessariae mihi feminae et civitatem Romanam Arpocrati, iatraliptae meo, sine mora indulsisti. Sed cum annos eius et censum sicut praeceperas ederem, admonitus sum a peritioribus debuisse me ante ei Alexandrinam civitatem impetrare, deinde Romanam, quoniam esset Aegyptius.
urn:cts:latinLit:tlg0233.stoa001.latinlib:10.6.2#Ego autem, quia inter Aegyptios ceteros-que peregrinos nihil interesse credebam, contentus fueram hoc solum scribere tibi, esse eum a peregrina manumissum patronam-que eius iam pridem decessisse. De qua ignorantia mea non queror, per quam stetit ut tibi pro eodem homine saepius obligarer. Rogo ita-que, ut beneficio tuo legitime frui possim, tribuas ei et Alexandrinam civitatem [et Romanam]. Annos eius et censum, ne quid rursus indulgentiam tuam moraretur, libertis tuis quibus iusseras misi.
urn:cts:latinLit:tlg0233.stoa001.latinlib:10.7.greeting#TRAIANUS PLINIO
urn:cts:latinLit:tlg0233.stoa001.latinlib:10.7.1#Civitatem Alexandrinam secundum institutionem principum non temere dare proposui. Sed cum Arpocrati, iatraliptae tuo, iam civitatem Romanam impetraveris, huic quoque petitioni tuae negare non sustineo. Tu, ex quo nomo sit, notum mihi facere debebis, ut epistulam tibi ad Pompeium Plantam praefectum Aegypti amicum meum mittam.
urn:cts:latinLit:tlg0233.stoa001.latinlib:10.8.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.8.1#Cum divus pater tuus, domine, et oratione pulcherrima et honestissimo exemplo omnes cives ad munificentiam esset cohortatus, petii ab eo, ut statuas principum, quas in longinquis agris per plures successiones traditas mihi quales acceperam custodiebam, permitteret in municipium transferre adiecta sua statua.
urn:cts:latinLit:tlg0233.stoa001.latinlib:10.8.2#Quod quidem ille mihi cum plenissimo testimonio indulserat; ego statim decurionibus scripseram, ut assignarent solum in quo templum pecunia mea exstruerem; illi in honorem operis ipsius electionem loci mihi obtulerant.
urn:cts:latinLit:tlg0233.stoa001.latinlib:10.8.3#Sed primum mea, deinde patris tui valetudine, postea curis delegati a vobis officii retentus, nunc videor commodissime posse in rem praesentem excurrere. Nam et menstruum meum Kalendis Septembribus finitur, et se-quens mensis complures dies feriatos habet.
urn:cts:latinLit:tlg0233.stoa001.latinlib:10.8.4#Rogo ergo ante omnia permittas mihi opus quod incohaturus sum exornare et tua statua; deinde, ut hoc facere quam maturissime possim, indulgeas commeatum.
urn:cts:latinLit:tlg0233.stoa001.latinlib:10.8.5#Non est autem simplicitatis meae dissimulare apud bonitatem tuam obiter te plurimum collaturum utilitatibus rei familiaris meae. Agrorum enim, quos in eadem regione possideo, locatio, cum alioqui CCCC excedat, adeo non potest differri, ut proximam putationem novus colonus facere debeat. Praeterea continuae sterilitates cogunt me de remissionibus cogitare; quarum rationem nisi praesens inire non possum.
urn:cts:latinLit:tlg0233.stoa001.latinlib:10.8.6#Debebo ergo, domine, indulgentiae tuae et pietatis meae celeritatem et status ordinationem, si mihi ob utraque haec dederis commeatum ⅩⅩⅩ dierum. Neque enim angustius tempus praefinire possum, cum et municipium et agri de quibus loquor sint ultra centesimum et quinquagesimum lapidem.
urn:cts:latinLit:tlg0233.stoa001.latinlib:10.9.greeting#TRAIANUS PLINIO
urn:cts:latinLit:tlg0233.stoa001.latinlib:10.9.1#Et multas et omnes publicas causas petendi commeatus reddidisti; mihi autem vel sola voluntas tua suffecisset. Neque enim dubito te, ut primum potueris, ad tam districtum officium reversurum. Statuam poni mihi a te eo quo desideras loco, quamquam eius modi honorum parcissimus tamen patior, ne impedisse cursum erga me pietatis tuae videar.
urn:cts:latinLit:tlg0233.stoa001.latinlib:10.10.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.10.1#Exprimere, domine, verbis non possum, quanto me gaudio affecerint epistulae tuae, ex quibus cognovi te Arpocrati, iatraliptae meo, et Alexandrinam civitatem tribuisse, quamvis secundum institutionem principum non temere eam dare proposuisses. Esse autem Arpocran νομοῦ . . . μεμφίτου indico tibi.
urn:cts:latinLit:tlg0233.stoa001.latinlib:10.10.2#Rogo ergo, indulgentissime imperator, ut mihi ad Pompeium Plantam praefectum Aegypti amicum tuum, sicut promisisti, epistulam mittas. Obviam iturus, quo maturius, domine, exoptatissimi adventus tui gaudio frui possim, rogo permittas mihi quam longissime occurrere tibi.
urn:cts:latinLit:tlg0233.stoa001.latinlib:10.11.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.11.1#Proxima infirmitas mea, domine, obligavit me Postumio Marino medico; cui parem gratiam referre beneficio tuo possum, si precibus meis ex consuetudine bonitatis tuae indulseris.
urn:cts:latinLit:tlg0233.stoa001.latinlib:10.11.2#Rogo ergo, ut propinquis eius des civitatem, Chrysippo Mithridatis uxori-que Chrysippi, Stratonicae Epigoni, item liberis eiusdem Chrysippi, Epigono et Mithridati, ita ut sint in patris potestate ut-que iis in libertos servetur ius patronorum. Item rogo indulgeas ius Quiritium L. Satrio Abascanto et P. Caesio Phosphoro et Panchariae Soteridi; quod a te volentibus patronis peto.
urn:cts:latinLit:tlg0233.stoa001.latinlib:10.12.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.12.1#Scio, domine, memoriae tuae, quae est bene faciendi tenacissima, preces nostras inhaerere. Quia tamen in hoc quoque indulsisti, admoneo simul et impense rogo, ut Attium Suram praetura exornare digneris, cum locus vacet.
urn:cts:latinLit:tlg0233.stoa001.latinlib:10.12.2#Ad quam spem alioqui quietissimum hortatur et natalium splendor et summa integritas in paupertate et ante omnia felicitas temporum, quae bonam conscientiam civium tuorum ad usum indulgentiae tuae provocat et attollit.
urn:cts:latinLit:tlg0233.stoa001.latinlib:10.13.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.13.1#Cum sciam, domine, ad testimonium laudem-que morum meorum pertinere tam boni principis iudicio exornari, rogo dignitati, ad quam me provexit indulgentia tua, vel auguratum vel septemviratum, quia vacant adicere digneris, ut iure sacerdotii precari deos pro te publice possim, quos nunc precor pietate privata.
urn:cts:latinLit:tlg0233.stoa001.latinlib:10.14.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.14.1#Victoriae tuae, optime imperator, maximae, pulcherrimae, antiquissimae et tuo nomine et rei publicae gratulor, deos-que immortales precor, ut omnes cogitationes tuas tam laetus sequatur eventus, cum virtutibus tantis gloria imperii et novetur et augeatur.
urn:cts:latinLit:tlg0233.stoa001.latinlib:10.15.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.15.1#Quia confido, domine, ad curam tuam pertinere, nuntio tibi me Ephesum cum omnibus meis ὑπὲρ . . . μαλέαν navigasse quamvis contrariis ventis retentum. Nunc destino partim orariis navibus, partim vehiculis provinciam petere. Nam sicut itineri graues aestus, ita continuae navigationi etesiae reluctantur.
urn:cts:latinLit:tlg0233.stoa001.latinlib:10.16.greeting#TRAIANUS PLINIO
urn:cts:latinLit:tlg0233.stoa001.latinlib:10.16.1#Recte renuntiasti, mi Secunde carissime. Pertinet enim ad animum meum, quali itinere provinciam pervenias. Prudenter autem constituis interim navibus, interim vehiculis uti, prout loca suaserint.
urn:cts:latinLit:tlg0233.stoa001.latinlib:10.17A.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.17A.1#Sicut saluberrimam navigationem, domine, usque Ephesum expertus ita inde, postquam vehiculis iter facere coepi, gravissimis aestibus atque etiam febriculis vexatus Pergami substiti.
urn:cts:latinLit:tlg0233.stoa001.latinlib:10.17A.2#Rursus, cum transissem in orarias nauculas, contrariis ventis retentus aliquanto tardius quam speraveram, id est ⅩⅤ Kal. Octobres, Bithyniam intravi. Non possum tamen de mora queri, cum mihi contigerit, quod erat auspicatissimum, natalem tuum in provincia celebrare.
urn:cts:latinLit:tlg0233.stoa001.latinlib:10.17A.3#Nunc rei publicae Prusensium impendia, reditus, debitores excutio; quod ex ipso tractatu magis ac magis necessarium intellego. Multae enim pecuniae variis ex causis a privatis detinentur; praeterea quaedam minime legitimis sumptibus erogantur.
urn:cts:latinLit:tlg0233.stoa001.latinlib:10.17A.4#Haec tibi, domine, in ipso ingressu meo scripsi.
urn:cts:latinLit:tlg0233.stoa001.latinlib:10.17B.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.17B.1#Quinto decimo Kal. Octob., domine, provinciam intravi, quam in eo obsequio, in ea erga te fide, quam de genere humano mereris, inveni.
urn:cts:latinLit:tlg0233.stoa001.latinlib:10.17B.2#Dispice, domine, an necessarium putes mittere huc mensorem. Videntur enim non mediocres pecuniae posse revocari a curatoribus operum, si mensurae fideliter agantur. Ita certe prospicio ex ratione Prusensium, quam cum maxime tracto.
urn:cts:latinLit:tlg0233.stoa001.latinlib:10.18.greeting#TRAIANUS PLINIO
urn:cts:latinLit:tlg0233.stoa001.latinlib:10.18.1#Cuperem sine querela corpusculi tui et tuorum pervenire in Bithyniam potuisses, ac simile tibi iter ab Epheso ei navigationi fuisset, quam expertus usque illo eras.
urn:cts:latinLit:tlg0233.stoa001.latinlib:10.18.2#Quo autem die pervenisses in Bithyniam, cognovi, Secunde carissime, litteris tuis. Provinciales, credo, prospectum sibi a me intellegent. Nam et tu dabis operam, ut manifestum sit illis electum te esse, qui ad eosdem mei loco mittereris.
urn:cts:latinLit:tlg0233.stoa001.latinlib:10.18.3#Rationes autem in primis tibi rerum publicarum excutiendae sunt; nam et esse eas vexatas satis constat. Mensores vix etiam iis operibus, quae aut Romae aut in proximo fiunt, sufficientes habeo; sed in omni provincia inveniuntur, quibus credi possit, et ideo non deerunt tibi, modo velis diligenter excutere.
urn:cts:latinLit:tlg0233.stoa001.latinlib:10.19.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.19.1#Rogo, domine, consilio me regas haesitantem, utrum per publicos civitatium servos, quod usque adhuc factum, an per milites asservare custodias debeam. Vereor enim, ne et per publicos parum fideliter custodiantur, et non exiguum militum numerum haec cura distringat.
urn:cts:latinLit:tlg0233.stoa001.latinlib:10.19.2#Interim publicis servis paucos milites addidi. Video tamen periculum esse, ne id ipsum utris-que neglegentiae causa sit, dum communem culpam hi in illos, illi in hos regerere posse confidunt.
urn:cts:latinLit:tlg0233.stoa001.latinlib:10.20.greeting#TRAIANUS PLINIO
urn:cts:latinLit:tlg0233.stoa001.latinlib:10.20.1#Nihil opus sit, mi Secunde carissime, ad continendas custodias plures commilitones converti. Perseveremus in ea consuetudine quae isti provinciae est, ut per publicos servos custodiantur.
urn:cts:latinLit:tlg0233.stoa001.latinlib:10.20.2#Etenim, ut fideliter hoc faciant, in tua severitate ac diligentia positum est. In primis enim, sicut scribis, verendum est, ne, si permisceantur servis publicis milites, mutua inter se fiducia neglegentiores sint; sed et illud haereat nobis, quam paucissimos a signis avocandos esse.
urn:cts:latinLit:tlg0233.stoa001.latinlib:10.21.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.21.1#Gavius Bassus praefectus orae Ponticae et reverentissime et officiosissime, domine, venit ad me et compluribus diebus fuit me-cum, quantum perspicere potui, vir egregius et indulgentia tua dignus. Cui ego notum feci praecepisse te ut ex cohortibus, quibus me praeesse voluisti, contentus esset beneficiariis decem, equitibus duobus, centurione uno.
urn:cts:latinLit:tlg0233.stoa001.latinlib:10.21.2#Respondit non sufficere sibi hunc numerum, id-que se scripturum tibi. Hoc in causa fuit, quominus statim revocandos putarem, quos habet supra numerum.
urn:cts:latinLit:tlg0233.stoa001.latinlib:10.22.greeting#TRAIANUS PLINIO
urn:cts:latinLit:tlg0233.stoa001.latinlib:10.22.1#Et mihi scripsit Gavius Bassus non sufficere sibi eum militum numerum, qui ut daretur illi, mandatis meis complexus sum. Cui quae rescripsissem, ut notum haberes, his litteris subici iussi. Multum interest, res poscat an hoc nomine eis uti latius velit.
urn:cts:latinLit:tlg0233.stoa001.latinlib:10.22.2#Nobis autem utilitas demum spectanda est, et, quantum fieri potest, curandum ne milites a signis absint.
urn:cts:latinLit:tlg0233.stoa001.latinlib:10.23.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.23.1#Prusenses, domine, balineum habent; est sordidum et vetus. Itaque magni aestimant novum fieri; quod videris mihi desiderio eorum indulgere posse.
urn:cts:latinLit:tlg0233.stoa001.latinlib:10.23.2#Erit enim pecunia, ex qua fiat, primum ea quam revocare a privatis et exigere iam coepi; deinde quam ipsi erogare in oleum soliti parati sunt in opus balinei conferre; quod alioqui et dignitas civitatis et saeculi tui nitor postulat.
urn:cts:latinLit:tlg0233.stoa001.latinlib:10.24.greeting#TRAIANUS PLINIO
urn:cts:latinLit:tlg0233.stoa001.latinlib:10.24.1#Si instructio novi balinei oneratura vires Prusensium non est, possumus desiderio eorum indulgere, modo ne quid ideo aut intribuatur aut minus illis in posterum fiat ad necessarias erogationes.
urn:cts:latinLit:tlg0233.stoa001.latinlib:10.25.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.25.1#Servilius Pudens legatus, domine, VIII Kal. Decembres Nicomediam venit me-que longae exspectationis sollicitudine liberavit.
urn:cts:latinLit:tlg0233.stoa001.latinlib:10.26.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.26.1#Rosianum Geminum, domine, artissimo vinculo me-cum tua in me beneficia iunxerunt; habui enim illum quaestorem in consulatu. Mei sum observantissimum expertus; tantam mihi post consulatum reverentiam praestat, et publicae necessitudinis pignera privatis cumulat officiis.
urn:cts:latinLit:tlg0233.stoa001.latinlib:10.26.2#Rogo ergo, ut ipse apud te pro dignitate eius precibus meis faveas. Cui et, si quid mihi credis, indulgentiam tuam dabis; dabit ipse operam ut in iis, quae ei mandaveris, maiora mereatur. Parciorem me in laudando facit, quod spero tibi et integritatem eius et probitatem et industriam non solum ex eius honoribus, quos in urbe sub oculis tuis gessit, verum etiam ex commilitio esse notissimam.
urn:cts:latinLit:tlg0233.stoa001.latinlib:10.26.3#Illud unum, quod propter caritatem eius nondum mihi videor satis plene fecisse, etiam atque etiam facio te-que, domine, rogo, gaudere me exornata quaestoris mei dignitate, id est per illum mea, quam maturissime velis.
urn:cts:latinLit:tlg0233.stoa001.latinlib:10.27.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.27.1#Maximus libertus et procurator tuus, domine, praeter decem beneficiarios, quos assignari a me Gemellino optimo viro iussisti, sibi quoque confirmat necessarios esse milites sex. Hos interim, sicut inveneram, in ministerio eius relinquendos existimavi, praesertim cum ad frumentum comparandum iret in Paphlagoniam. Quin etiam tutelae causa, quia ita desiderabat, addidi duos equites. In futurum, quid servari velis, rogo rescribas.
urn:cts:latinLit:tlg0233.stoa001.latinlib:10.28.greeting#TRAIANUS PLINIO
urn:cts:latinLit:tlg0233.stoa001.latinlib:10.28.1#Nunc quidem proficiscentem ad comparationem frumentorum Maximum libertum meum recte militibus instruxisti. Fungebatur enim et ipse extraordinario munere. Cum ad pristinum actum reversus fuerit, sufficient illi duo a te dati milites et totidem a Virdio Gemellino procuratore meo, quem adiuvat.
urn:cts:latinLit:tlg0233.stoa001.latinlib:10.29.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.29.1#Sempronius Caelianus, egregius iuvenis, repertos inter tirones duos servos misit ad me; quorum ego supplicium distuli, ut te conditorem disciplinae militaris firmatorem-que consulerem de modo poenae.
urn:cts:latinLit:tlg0233.stoa001.latinlib:10.29.2#Ipse enim dubito ob hoc maxime quod, ut iam dixerant sacramento, ita nondum distributi in numeros erant. Quid ergo debeam sequi rogo, domine, scribas, praesertim cum pertineat ad exemplum.
urn:cts:latinLit:tlg0233.stoa001.latinlib:10.30.greeting#TRAIANUS PLINIO
urn:cts:latinLit:tlg0233.stoa001.latinlib:10.30.1#Secundum mandata mea fecit Sempronius Caelianus mittendo ad te eos, de quibus cognosci oportebit, an capitale supplicium meruisse videantur. Refert autem, voluntarii se obtulerint an lecti sint vel etiam vicarii dati.
urn:cts:latinLit:tlg0233.stoa001.latinlib:10.30.2#Lecti <si> sunt, inquisitio peccavit; si vicarii dati, penes eos culpa est qui dederunt; si ipsi, cum haberent condicionis suae conscientiam, venerunt, animadvertendum in illos erit. Neque enim multum interest, quod nondum per numeros distributi sunt. Ille enim dies, quo primum probati sunt, veritatem ab iis originis suae exegit.
urn:cts:latinLit:tlg0233.stoa001.latinlib:10.31.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.31.1#Salva magnitudine tua, domine, descendas oportet ad meas curas, cum ius mihi dederis referendi ad te, de quibus dubito.
urn:cts:latinLit:tlg0233.stoa001.latinlib:10.31.2#In pleris-que civitatibus, maxime Nicomediae et Nicaeae, quidam vel in opus damnati vel in ludum similia-que his genera poenarum publicorum servorum officio ministerio-que funguntur, atque etiam ut publici servi annua accipiunt. Quod ego cum audissem, diu multum-que haesitavi, quid facere deberem.
urn:cts:latinLit:tlg0233.stoa001.latinlib:10.31.3#Nam et reddere poenae post longum tempus pleros-que iam senes et, quantum affirmatur, frugaliter modeste-que viventes nimis severum arbitrabar, et in publicis officiis retinere damnatos non satis honestum putabam; eosdem rursus a re publica pasci otiosos inutile, non pasci etiam periculosum existimabam.
urn:cts:latinLit:tlg0233.stoa001.latinlib:10.31.4#Necessario ergo rem totam, dum te consulerem, in suspenso reliqui. Quaeres fortasse, quem ad modum evenerit, ut poenis in quas damnati erant exsolverentur: et ego quaesii, sed nihil comperi, quod affirmare tibi possim. Ut decreta quibus damnati erant proferebantur, ita nulla monumenta quibus liberati probarentur.
urn:cts:latinLit:tlg0233.stoa001.latinlib:10.31.5#Erant tamen, qui dicerent deprecantes iussu proconsulum legatorumve dimissos. Addebat fidem, quod credibile erat neminem hoc ausum sine auctore.
urn:cts:latinLit:tlg0233.stoa001.latinlib:10.32.greeting#TRAIANUS PLINIO
urn:cts:latinLit:tlg0233.stoa001.latinlib:10.32.1#Meminerimus idcirco te in istam provinciam missum, quoniam multa in ea emendanda apparuerint. Erit autem vel hoc maxime corrigendum, quod qui damnati ad poenam erant, non modo ea sine auctore, ut scribis, liberati sunt, sed etiam in condicionem proborum ministrorum retrahuntur.
urn:cts:latinLit:tlg0233.stoa001.latinlib:10.32.2#Qui igitur intra hos proximos decem annos damnati nec ullo idoneo auctore liberati sunt, hos oportebit poenae suae reddi; si qui vetustiores invenientur et senes ante annos decem damnati, distribuamus illos in ea ministeria, quae non longe a poena sint. Solent et ad balineum, ad purgationes cloacarum, item munitiones viarum et vicorum dari.
urn:cts:latinLit:tlg0233.stoa001.latinlib:10.33.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.33.1#Cum diversam partem provinciae circumirem, Nicomediae vastissimum incendium multas privatorum domos et duo publica opera, quamquam via interiacente, Gerusian et Iseon absumpsit.
urn:cts:latinLit:tlg0233.stoa001.latinlib:10.33.2#Est autem latius sparsum, primum violentia venti, deinde inertia hominum quos satis constat otiosos et immobiles tanti mali spectatores perstitisse; et alioqui nullus usquam in publico sipo, nulla hama, nullum denique instrumentum ad incendia compescenda. Et haec quidem, ut iam praecepi, parabuntur;
urn:cts:latinLit:tlg0233.stoa001.latinlib:10.33.3#tu, domine, dispice an instituendum putes collegium fabrorum dumtaxat hominum CL. Ego attendam, ne quis nisi faber recipiatur neve iure concesso in aliud utantur; nec erit difficile custodire tam paucos.
urn:cts:latinLit:tlg0233.stoa001.latinlib:10.34.greeting#TRAIANUS PLINIO
urn:cts:latinLit:tlg0233.stoa001.latinlib:10.34.1#Tibi quidem secundum exempla complurium in mentem venit posse collegium fabrorum apud Nicomedenses constitui. Sed meminerimus provinciam istam et praecipue eas civitates eius modi factionibus esse vexatas. Quodcumque nomen ex quacum-que causa dederimus iis, qui in idem contracti fuerint, hetaeriae eae-que brevi fient.
urn:cts:latinLit:tlg0233.stoa001.latinlib:10.34.2#Satius ita-que est comparari ea, quae ad coercendos ignes auxilio esse possint, admoneri-que dominos praediorum, ut et ipsi inhibeant ac, si res poposcerit, accursu populi ad hoc uti.
urn:cts:latinLit:tlg0233.stoa001.latinlib:10.35.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.35.1#Sollemnia vota pro incolumitate tua, qua publica salus continetur, et suscepimus, domine, pariter et solvimus precati deos, ut velint ea semper solvi semper-que signari.
urn:cts:latinLit:tlg0233.stoa001.latinlib:10.36.greeting#TRAIANUS PLINIO
urn:cts:latinLit:tlg0233.stoa001.latinlib:10.36.1#Et solvisse vos cum provincialibus dis immortalibus vota pro mea salute et incolumitate et nuncupasse libenter, mi Secunde carissime, cognovi ex litteris tuis.
urn:cts:latinLit:tlg0233.stoa001.latinlib:10.37.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.37.1#In aquae ductum, domine, Nicomedenses impenderunt HS XXX CCCXVIII, qui imperfectus adhuc omissus, destructus etiam est; rursus in alium ductum erogata sunt CC. Hoc quoque relicto novo impendio est opus, ut aquam habeant, qui tantam pecuniam male perdiderunt.
urn:cts:latinLit:tlg0233.stoa001.latinlib:10.37.2#Ipse perveni ad fontem purissimum, ex quo videtur aqua debere perduci, sicut initio temptatum erat, arcuato opere, ne tantum ad plana civitatis et humilia perveniat. Manent adhuc paucissimi arcus: possunt et erigi quidam lapide quadrato, qui ex superiore opere detractus est; aliqua pars, ut mihi videtur, testaceo opere agenda erit, id enim et facilius et vilius.
urn:cts:latinLit:tlg0233.stoa001.latinlib:10.37.3#Sed in primis necessarium est mitti a te vel aquilegem vel architectum, ne rursus eveniat quod accidit. Ego illud unum affirmo, et utilitatem operis et pulchritudinem saeculo tuo esse dignissimam.
urn:cts:latinLit:tlg0233.stoa001.latinlib:10.38.greeting#TRAIANUS PLINIO
urn:cts:latinLit:tlg0233.stoa001.latinlib:10.38.1#Curandum est, ut aqua in Nicomedensem civitatem perducatur. Vere credo te ea, qua debebis, diligentia hoc opus aggressurum. Sed medius fidius ad eandem diligentiam tuam pertinet inquirere, quorum vitio ad hoc tempus tantam pecuniam Nicomedenses perdiderint, ne, dum inter se gratificantur, et incohaverint aquae ductus et reliquerint. Quid ita-que compereris, perfer in notitiam meam.
urn:cts:latinLit:tlg0233.stoa001.latinlib:10.39.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.39.1#Theatrum, domine, Nicaeae maxima iam parte constructum, imperfectum tamen, sestertium - ut audio; neque enim ratio operis excussa est - amplius centies hausit: vereor ne frustra.
urn:cts:latinLit:tlg0233.stoa001.latinlib:10.39.2#Ingentibus enim rimis desedit et hiat, sive in causa solum umidum et molle, sive lapis ipse gracilis et putris: dignum est certe deliberatione, sitne faciendum an sit relinquendum an etiam destruendum. Nam fulturae ac substructiones, quibus subinde suscipitur, non tam firmae mihi quam sumptuosae uidentur.
urn:cts:latinLit:tlg0233.stoa001.latinlib:10.39.3#Huic theatro ex priuatorum pollicitationibus multa debentur, ut basilicae circa, ut porticus supra caveam. Quae nunc omnia differuntur cessante eo, quod ante peragendum est.
urn:cts:latinLit:tlg0233.stoa001.latinlib:10.39.4#Iidem Nicaeenses gymnasium incendio amissum ante aduentum meum restituere coeperunt, longe numerosius laxius-que quam fuerat, et iam aliquantum erogauerunt; periculum est, ne parum utiliter; incompositum enim et sparsum est. Praeterea architectus, sane aemulus eius a quo opus incohatum est, adfirmat parietes quamquam uiginti et duos pedes latos imposita onera sustinere non posse, quia sine caemento medii farti nec testaceo opere praecincti.
urn:cts:latinLit:tlg0233.stoa001.latinlib:10.39.5#Claudiopolitani quoque in depresso loco, imminente etiam monte ingens balineum defodiunt magis quam aedificant, et quidem ex ea pecunia, quam buleutae additi beneficio tuo aut iam obtulerunt ob introitum aut nobis exigentibus conferent.
urn:cts:latinLit:tlg0233.stoa001.latinlib:10.39.6#Ergo cum timeam ne illic publica pecunia, hic, quod est omni pecunia pretiosius, munus tuum male collocetur, cogor petere a te non solum ob theatrum, uerum etiam ob haec balinea mittas architectum, dispecturum utrum sit utilius post sumptum qui factus est quoquo modo consummare opera? ut incohata sunt, an quae uidentur emendanda corrigere, quae transferenda transferre, ne dum servare uolumus quod impensum est, male impendamus quod addendum est.
urn:cts:latinLit:tlg0233.stoa001.latinlib:10.40.greeting#TRAIANUS PLINIO
urn:cts:latinLit:tlg0233.stoa001.latinlib:10.40.1#Quid oporteat fieri circa theatrum, quod incohatum apud Nicaeenses est, in re praesenti optime deliberabis et constitues. Mihi sufficiet indicari, cui sententiae accesseris: Tunc autem a priuatis exige opera, cum theatrum, propter quod illa promissa sunt, factum erit.
urn:cts:latinLit:tlg0233.stoa001.latinlib:10.40.2#Gymnasiis indulgent Graeculi; ideo forsitan Nicaeenses maiore animo constructionem eius aggressi sunt: sed oportet illos eo contentos esse, quod possit illis sufficere.
urn:cts:latinLit:tlg0233.stoa001.latinlib:10.40.3#Quid Claudiopolitanis circa balineum quod parum, ut scribis, idoneo loco incohauerunt suadendum sit, tu constitues. Architecti tibi deesse non possunt. Nulla prouincia non et peritos et ingeniosos homines habet; modo ne existimes breuius esse ab urbe mitti, cum ex Graecia etiam ad nos uenire soliti sint.
urn:cts:latinLit:tlg0233.stoa001.latinlib:10.41.greeting#C. PLINIVS TRAIANO IMPERATORI
urn:cts:latinLit:tlg0233.stoa001.latinlib:10.41.1#Intuenti mihi et fortunae tuae et animi magnitudinem conuenientissimum uidetur demonstrari opera non minus aeternitate tua quam gloria digna, quantum-que pulchritudinis tantum utilitatis habitura.
urn:cts:latinLit:tlg0233.stoa001.latinlib:10.41.2#Est in Nicomedensium finibus amplissimus lacus. Per hunc marmora fructus ligna materiae et sumptu modico et labore usque ad uiam nauibus, inde magno labore maiore impendio uehiculis ad mare deuehuntur ... hoc opus multas manus poscit. At eae porro non desunt. Nam et in agris magna copia est hominum et maxima in civitate, certa-que spes omnes libentissime aggressuros opus omnibus fructuosum.
urn:cts:latinLit:tlg0233.stoa001.latinlib:10.41.3#Superest ut tu libratorem vel architectum si tibi videbitur mittas, qui diligenter exploret, sitne lacus altior mari, quem artifices regionis huius quadraginta cubitis altiorem esse contendunt.
urn:cts:latinLit:tlg0233.stoa001.latinlib:10.41.4#Ego per eadem loca invenio fossam a rege percussam, sed incertum utrum ad colligendum umorem circumiacentium agrorum an ad committendum flumini lacum; est enim imperfecta. Hoc quoque dubium, intercepto rege mortalitate an desperato operis effectu.
urn:cts:latinLit:tlg0233.stoa001.latinlib:10.41.5#Sed hoc ipso - feres enim me ambitiosum pro tua gloria - incitor et accendor, ut cupiam peragi a te quae tantum coeperant reges.
urn:cts:latinLit:tlg0233.stoa001.latinlib:10.42.greeting#TRAIANUS PLINIO
urn:cts:latinLit:tlg0233.stoa001.latinlib:10.42.1#Potest nos sollicitare lacus iste, ut committere illum mari velimus; sed plane explorandum est diligenter, ne si emissus in mare fuerit totus effluat certe, quantum aquarum et unde accipiat. Poteris a Calpurnio Macro petere libratorem, et ego hinc aliquem tibi peritum eius modi operum mittam.
urn:cts:latinLit:tlg0233.stoa001.latinlib:10.43.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.43.1#Requirenti mihi Byzantiorum rei publicae impendia, quae maxima fecit, indicatum est, domine, legatum ad te salutandum annis omnibus cum psephismate mitti, ei-que dari nummorum duodena milia.
urn:cts:latinLit:tlg0233.stoa001.latinlib:10.43.2#Memor ergo propositi tui legatum quidem retinendum, psephisma autem mittendum putavi, ut simul et sumptus levaretur et impleretur publicum officium.
urn:cts:latinLit:tlg0233.stoa001.latinlib:10.43.3#Eidem civitati imputata sunt terna milia, quae viatici nomine annua dabantur legato eunti ad eum qui Moesiae praeest publice salutandum. Haec ego in posterum circumcidenda existimavi.
urn:cts:latinLit:tlg0233.stoa001.latinlib:10.43.4#Te, domine, rogo ut quid sentias rescribendo aut consilium meum confirmare aut errorem emendare digneris.
urn:cts:latinLit:tlg0233.stoa001.latinlib:10.44.greeting#TRAIANUS PLINIO
urn:cts:latinLit:tlg0233.stoa001.latinlib:10.44.1#Optime fecisti, Secunde carissime, duodena ista Byzantiis quae ad salutandum me in legatum impendebantur remittendo. Fungentur his partibus, etsi solum psephisma per te missum fuerit. Ignoscet illis et Moesiae praeses, si minus illum sumptuose coluerint.
urn:cts:latinLit:tlg0233.stoa001.latinlib:10.45.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.45.1#Diplomata, domine, quorum dies praeterit, an omnino observari et quam diu velis, rogo scribas me-que haesitatione liberes. Vereor enim, ne in alterutram partem ignorantia lapsus aut illicita confirmem aut necessaria impediam.
urn:cts:latinLit:tlg0233.stoa001.latinlib:10.46.greeting#TRAIANUS PLINIO
urn:cts:latinLit:tlg0233.stoa001.latinlib:10.46.1#Diplomata, quorum praeteritus est dies, non debent esse in usu. Ideo inter prima iniungo mihi, ut per omnes provincias ante mittam nova diplomata, quam desiderari possint.
urn:cts:latinLit:tlg0233.stoa001.latinlib:10.47.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.47.1#Cum vellem, domine, Apameae cognoscere publicos debitores et reditum et impendia, responsum est mihi cupere quidem universos, ut a me rationes coloniae legerentur, numquam tamen esse lectas ab ullo proconsulum; habuisse privilegium et vetustissimum morem arbitrio suo rem publicam administrare.
urn:cts:latinLit:tlg0233.stoa001.latinlib:10.47.2#Exegi ut quae dicebant quae-que recitabant libello complecterentur; quem tibi qualem acceperam misi, quamvis intellegerem plera-que ex illo ad id, de quo quaeritur, non pertinere.
urn:cts:latinLit:tlg0233.stoa001.latinlib:10.47.3#Te rogo ut mihi praeire digneris, quid me putes observare debere. Vereor enim ne aut excessisse aut non implesse officii mei partes videar.
urn:cts:latinLit:tlg0233.stoa001.latinlib:10.48.greeting#TRAIANUS PLINIO
urn:cts:latinLit:tlg0233.stoa001.latinlib:10.48.1#Libellus Apamenorum, quem epistulae tuae iunxeras, remisit mihi necessitatem perpendendi qualia essent, propter quae videri volunt eos, qui pro consulibus hanc provinciam obtinuerunt, abstinuisse inspectatione rationum suarum, cum ipse ut eas inspiceres non recusaverint.
urn:cts:latinLit:tlg0233.stoa001.latinlib:10.48.2#Remuneranda est igitur probitas eorum, ut iam nunc sciant hoc, quod inspecturus es, ex mea voluntate salvis, quae habent, privilegiis esse facturum.
urn:cts:latinLit:tlg0233.stoa001.latinlib:10.49.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.49.1#Ante adventum meum, domine, Nicomedenses priori foro novum adicere coeperunt, cuius in angulo est aedes vetustissima Matris Magnae aut reficienda aut transferenda, ob hoc praecipue quod est multo depressior opere eo quod cum maxime surgit.
urn:cts:latinLit:tlg0233.stoa001.latinlib:10.49.2#Ego cum quaererem, num esset aliqua lex dicta templo, cognovi alium hic, alium apud nos esse morem dedicationis. Dispice ergo, domine, an putes aedem, cui nulla lex dicta est, salva religione posse transferri; alioqui commodissimum est, si religio non impedit.
urn:cts:latinLit:tlg0233.stoa001.latinlib:10.50.greeting#TRAIANUS PLINIO
urn:cts:latinLit:tlg0233.stoa001.latinlib:10.50.1#Potes, mi Secunde carissime, sine sollicitudine religionis, si loci positio videtur hoc desiderare, aedem Matris Deum transferre in eam quae est accommodatior; nec te moveat, quod lex dedicationis nulla reperitur, cum solum peregrinae civitatis capax non sit dedicationis, quae fit nostro iure.
urn:cts:latinLit:tlg0233.stoa001.latinlib:10.51.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.51.1#Difficile est, domine, exprimere verbis, quantam perceperim laetitiam, quod et mihi et socrui meae praestitisti, ut affinem eius Caelium Clementem in hanc provinciam transferres.
urn:cts:latinLit:tlg0233.stoa001.latinlib:10.51.2#Ex illo enim et mensuram beneficii tui penitus intellego, cum tam plenam indulgentiam cum tota domo mea experiar, cui referre gratiam parem ne audeo quidem, quamvis maxime possim. Itaque ad vota confugio deos-que precor, ut iis, quae in me assidue confers, non indignus existimer.
urn:cts:latinLit:tlg0233.stoa001.latinlib:10.52.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.52.1#Diem, domine, quo servasti imperium, dum suscipis, quanta mereris laetitia celebravimus, precati deos ut te generi humano, cuius tutela et securitas saluti tuae innisa est, incolumem florentem-que praestarent. Praeivimus et commilitonibus ius iurandum more sollemni, eadem provincialibus certatim pietate iurantibus.
urn:cts:latinLit:tlg0233.stoa001.latinlib:10.53.greeting#TRAIANUS PLINIO
urn:cts:latinLit:tlg0233.stoa001.latinlib:10.53.1#Quanta religione et laetitia commilitones cum provincialibus te praeeunte diem imperii mei celebraverint, libenter, mi Secunde carissime, agnovi litteris tuis.
urn:cts:latinLit:tlg0233.stoa001.latinlib:10.54.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.54.1#Pecuniae publicae, domine, providentia tua et ministerio nostro et iam exactae sunt et exiguntur; quae vereor ne otiosae iaceant. Nam et praediorum comparandorum aut nulla aut rarissima occasio est, nec inveniuntur qui velint debere rei publicae, praesertim duodenis assibus, quanti a privatis mutuantur.
urn:cts:latinLit:tlg0233.stoa001.latinlib:10.54.2#Dispice ergo, domine, numquid minuendam usuram ac per hoc idoneos debitores invitandos putes, et, si nec sic reperiuntur, distribuendam inter decuriones pecuniam, ita ut recte rei publicae caveant; quod quamquam invitis et recusantibus minus acerbum erit leviore usura constituta.
urn:cts:latinLit:tlg0233.stoa001.latinlib:10.55.greeting#TRAIANUS PLINIO
urn:cts:latinLit:tlg0233.stoa001.latinlib:10.55.1#Et ipse non aliud remedium dispicio, mi Secunde carissime, quam ut quantitas usurarum minuatur, quo facilius pecuniae publicae collocentur. Modum eius, ex copia eorum qui mutuabuntur, tu constitues. Invitos ad accipiendum compellere, quod fortassis ipsis otiosum futurum sit, non est ex iustitia nostrorum temporum.
urn:cts:latinLit:tlg0233.stoa001.latinlib:10.56.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.56.1#Summas, domine, gratias ago, quod inter maximas occupationes <in> iis, de quibus te consului, me quoque regere dignatus es; quod nunc quoque facias rogo.
urn:cts:latinLit:tlg0233.stoa001.latinlib:10.56.2#Adiit enim me quidam indicavit-que adversarios suos a Servilio Calvo, clarissimo viro, in triennium relegatos in provincia morari: illi contra ab eodem se restitutos affirmaverunt edictum-que recitaverunt. Qua causa necessarium credidi rem integram ad te referre.
urn:cts:latinLit:tlg0233.stoa001.latinlib:10.56.3#Nam, sicut mandatis tuis cautum est, ne restituam ab alio aut a me relegatos, ita de iis, quos alius et relegaverit et restituerit, nihil comprehensum est. Ideo tu, domine, consulendus fuisti, quid observare me velles, tam hercule quam de iis qui in perpetuum relegati nec restituti in provincia deprehenduntur.
urn:cts:latinLit:tlg0233.stoa001.latinlib:10.56.4#Nam haec quoque species incidit in cognitionem meam. Est enim adductus ad me in perpetuum relegatus <a> Iulio Basso proconsule. Ego, quia sciebam acta Bassi rescissa datum-que a senatu ius omnibus, de quibus ille aliquid constituisset, ex integro agendi, dumtaxat per biennium, interrogavi hunc, quem relegaverat, an adisset docuisset-que proconsulem. <Negavit.>
urn:cts:latinLit:tlg0233.stoa001.latinlib:10.56.5#Per quod effectum est, ut te consulerem, reddendum eum poenae suae an gravius aliquid et quid potissimum constituendum putares et in hunc et in eos, si qui forte in simili condicione invenirentur. Decretum Calvi et edictum, item decretum Bassi his litteris subieci.
urn:cts:latinLit:tlg0233.stoa001.latinlib:10.57.greeting#TRAIANUS PLINIO
urn:cts:latinLit:tlg0233.stoa001.latinlib:10.57.1#Quid in persona eorum statuendum sit, qui a P. Servilio Calvo proconsule in triennium relegati et mox eiusdem edicto restituti in provincia remanserunt, proxime tibi rescribam, cum causas eius facti a Calvo requisiero.
urn:cts:latinLit:tlg0233.stoa001.latinlib:10.57.2#Qui a Iulio Basso in perpetuum relegatus est, cum per biennium agendi facultatem habuerit, si existimat se iniuria relegatum, neque id fecerit atque in provincia morari perseverarit, vinctus mitti ad praefectos praetorii mei debet. Neque enim sufficit eum poenae suae restitui, quam contumacia elusit.
urn:cts:latinLit:tlg0233.stoa001.latinlib:10.58.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.58.1#Cum citarem iudices, domine, conventum incohaturus, Flavius Archippus vacationem petere coepit ut philosophus.
urn:cts:latinLit:tlg0233.stoa001.latinlib:10.58.2#Fuerunt, qui dicerent non liberandum eum iudicandi necessitate, sed omnino tollendum de iudicum numero reddendum-que poenae, quam fractis vinculis evasisset.
urn:cts:latinLit:tlg0233.stoa001.latinlib:10.58.3#Recitata est sententia Veli Pauli proconsulis, qua probabatur Archippus crimine falsi damnatus in metallum: ille nihil proferebat, quo restitutum se doceret; allegabat tamen pro restitutione et libellum a se Domitiano datum et epistulas eius ad honorem suum pertinentes et decretum Prusensium. Addebat his et tuas litteras scriptas sibi, addebat et patris tui edictum et epistulam, quibus confirmasset beneficia a Domitiano data.
urn:cts:latinLit:tlg0233.stoa001.latinlib:10.58.4#Itaque, quamvis eidem talia crimina applicarentur, nihil decernendum putavi, donec te consulerem de eo, quod mihi constitutione tua dignum videbatur. Ea quae sunt utrimque recitata his litteris subieci.
urn:cts:latinLit:tlg0233.stoa001.latinlib:10.58.5A#EPISTULA DOMITIANI AD TERENTIUM MAXIMUM
urn:cts:latinLit:tlg0233.stoa001.latinlib:10.58.5#Flavius Archippus philosophus impetravit a me, ut agrum ei ad c circa Prusiadam, patriam suam, emi iuberem, cuius reditu suos alere posset. Quod ei praestari volo. Summam expensam liberalitati meae feres.
urn:cts:latinLit:tlg0233.stoa001.latinlib:10.58.6A#EIUSDEM AD LAPPIUM MAXIMUM
urn:cts:latinLit:tlg0233.stoa001.latinlib:10.58.6#Archippum philosophum, bonum virum et professioni suae etiam moribus respondentem, commendatum habeas velim, mi Maxime, et plenam ei humanitatem tuam praestes in iis, quae verecunde a te desideraverit.
urn:cts:latinLit:tlg0233.stoa001.latinlib:10.58.7A#EDICTUM DIVI NERVAE
urn:cts:latinLit:tlg0233.stoa001.latinlib:10.58.7#Quaedam sine dubio, Quirites, ipsa felicitas temporum edicit, nec exspectandus est in iis bonus princeps, quibus illum intellegi satis est, cum hoc sibi civium meorum spondere possit vel non admonita persuasio, me securitatem omnium quieti meae praetulisse, ut et nova beneficia conferrem et ante me concessa servarem.
urn:cts:latinLit:tlg0233.stoa001.latinlib:10.58.8#Ne tamen aliquam gaudiis publicis afferat haesitationem vel eorum qui impetraverunt diffidentia vel eius memoria qui praestitit, necessarium pariter credidi ac laetum obviam dubitantibus indulgentiam meam mittere.
urn:cts:latinLit:tlg0233.stoa001.latinlib:10.58.9#Nolo existimet quisquam, quod alio principe vel privatim vel publice consecutus <sit> ideo saltem a me rescindi, ut potius mihi debeat. Sint rata et certa, nec gratulatio ullius instauratis egeat precibus, quem fortuna imperii vultu meliore respexit. le novis beneficiis vacare patiantur, et ea demum sciant roganda esse quae non habent.
urn:cts:latinLit:tlg0233.stoa001.latinlib:10.58.10A#EPISTULA EIUSDEM AD TULLIUM IUSTUM
urn:cts:latinLit:tlg0233.stoa001.latinlib:10.58.10#Cum rerum omnium ordinatio, quae prioribus temporibus incohatae consummatae sunt, observanda sit, tum epistulis etiam Domitiani standum est.
urn:cts:latinLit:tlg0233.stoa001.latinlib:10.59.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.59.1#Flavius Archippus per salutem tuam aeternitatem-que petit a me, ut libellum quem mihi dedit mitterem tibi. Quod ego sic roganti praestandum putavi, ita tamen ut missurum me notum accusatrici eius facerem, a qua et ipsa acceptum libellum his epistulis iunxi, quo facilius velut audita utraque parte dispiceres, quid statuendum putares.
urn:cts:latinLit:tlg0233.stoa001.latinlib:10.60.greeting#TRAIANUS PLINIO
urn:cts:latinLit:tlg0233.stoa001.latinlib:10.60.1#Potuit quidem ignorasse Domitianus, in quo statu esset Archippus, cum tam multa ad honorem eius pertinentia scriberet; sed meae naturae accommodatius est credere etiam statui eius subventum interventu principis, praesertim cum etiam statuarum ei honor totiens decretus sit ab iis, qui <non> ignorabant, quid de illo Paulus proconsul pronuntiasset.
urn:cts:latinLit:tlg0233.stoa001.latinlib:10.60.2#Quae tamen, mi Secunde carissime, non eo pertinent, ut si quid illi novi criminis obicitur, minus de eo audiendum putes. Libellos Furiae Primae accusatricis, item ipsius Archippi, quos alteri epistulae tuae iunxeras, legi.
urn:cts:latinLit:tlg0233.stoa001.latinlib:10.61.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.61.1#Tu quidem, domine, providentissime vereris,ne commissus flumini atque ita mari lacus effluat; sed ego in re praesenti invenisse videor, quem ad modum huic periculo occurrerem.
urn:cts:latinLit:tlg0233.stoa001.latinlib:10.61.2#Potest enim lacus fossa usque ad flumen adduci nec tamen in flumen emitti, sed relicto quasi margine contineri pariter et dirimi. Sic conse-quemur, ut neque aqua viduetur flumini mixtus et sit perinde ac si misceatur. Erit enim facile per illam brevissimam terram, quae interiacebit, advecta fossa onera transponere in flumen.
urn:cts:latinLit:tlg0233.stoa001.latinlib:10.61.3#Quod ita fiet si necessitas coget, et - spero - non coget. Est enim et lacus ipse satis altus et nunc in contrariam partem flumen emittit, quod interclusum inde et quo volumus aversum, sine ullo detrimento lacus tantum aquae quantum nunc portat effundet. Praeterea per id spatium, per quod fossa fodienda est, incidunt rivi; qui si diligenter colligantur, augebunt illud quod lacus dederit.
urn:cts:latinLit:tlg0233.stoa001.latinlib:10.61.4#Enimvero, si placeat fossam longius ducere et altius pressam mari aequare nec in flumen, sed in ipsum mare emittere, repercussus maris servabit et reprimet, quidquid e lacu veniet. Quorum si nihil nobis loci natura praestaret, expeditum tamen erat cataractis aquae cursum temperare.
urn:cts:latinLit:tlg0233.stoa001.latinlib:10.61.5#Verum et haec et alia multo sagacius conquiret explorabit-que librator, quem plane, domine, debes mittere, ut polliceris. Est enim res digna et magnitudine tua et cura. Ego interim Calpurnio Macro clarissimo viro auctore te scripsi, ut libratorem quam maxime idoneum mitteret.
urn:cts:latinLit:tlg0233.stoa001.latinlib:10.62.greeting#TRAIANUS PLINIO
urn:cts:latinLit:tlg0233.stoa001.latinlib:10.62.1#Manifestum, mi Secunde carissime, nec prudentiam nec diligentiam tibi defuisse circa istum lacum, cum tam multa provisa habeas, per quae nec periclitetur exhauriri et magis in usu nobis futurus sit. Elige igitur id quod praecipue res ipsa suaserit. Calpurnium Macrum credo facturum, ut te libratore instruat, neque provinciae istae his artificibus carent.
urn:cts:latinLit:tlg0233.stoa001.latinlib:10.63.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.63.1#Scripsit mihi, domine, Lycormas libertus tuus ut, si qua legatio a Bosporo venisset urbem petitura, usque in adventum suum retineretur. Et legatio quidem, dumtaxat in eam civitatem, in qua ipse sum, nulla adhuc venit, sed venit tabellarius Sauromatae <regis>, quem ego usus opportunitate, quam mihi casus obtulerat, cum tabellario qui Lycormam ex itinere praecessit mittendum putavi, ut posses ex Lycormae et regis epistulis pariter cognoscere, quae fortasse pariter scire deberes.
urn:cts:latinLit:tlg0233.stoa001.latinlib:10.64.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.64.1#Rex Sauromates scripsit mihi esse quaedam, quae deberes quam maturissime scire. Qua ex causa festinationem tabellarii, quem ad te cum epistulis misit, diplomate adiuvi.
urn:cts:latinLit:tlg0233.stoa001.latinlib:10.65.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.65.1#Magna, domine, et ad totam provinciam pertinens quaestio est de condicione et alimentis eorum, quos vocant 'threptous'.
urn:cts:latinLit:tlg0233.stoa001.latinlib:10.65.2#In qua ego auditis constitutionibus principum, quia nihil inveniebam aut proprium aut universale, quod ad Bithynos referretur, consulendum te existimavi, quid observari velles; neque putavi posse me in eo, quod auctoritatem tuam posceret, exemplis esse contentum.
urn:cts:latinLit:tlg0233.stoa001.latinlib:10.65.3#Recitabatur autem apud me edictum, quod dicebatur divi Augusti, ad Andaniam pertinens; recitatae et epistulae divi Vespasiani ad Lacedaemonios et divi Titi ad eosdem et Achaeos et Domitiani ad Avidium Tigrinum et Armenium Brocchum proconsules, item ad Lacedaemonios; quae ideo tibi non misi, quia et parum emendata et quaedam non certae fidei videbantur, et quia vera et emendata in scriniis tuis esse credebam.
urn:cts:latinLit:tlg0233.stoa001.latinlib:10.66.greeting#TRAIANUS PLINIO
urn:cts:latinLit:tlg0233.stoa001.latinlib:10.66.1#Quaestio ista, quae pertinet ad eos qui liberi nati expositi, deinde sublati a quibusdam et in servitute educati sunt, saepe tractata est, nec quicquam invenitur in commentariis eorum principum, qui ante me fuerunt, quod ad omnes provincias sit constitutum.
urn:cts:latinLit:tlg0233.stoa001.latinlib:10.66.2#Epistulae sane sunt Domitiani ad Avidium Nigrinum et Armenium Brocchum, quae fortasse debeant observari: sed inter eas provincias, de quibus rescripsit, non est Bithynia; et ideo nec assertionem denegandam iis qui ex eius modi causa in libertatem vindicabuntur puto, neque ipsam libertatem redimendam pretio alimentorum.
urn:cts:latinLit:tlg0233.stoa001.latinlib:10.67.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.67.1#Legato Sauromatae regis; cum sua sponte Nicaeae, ubi me invenerat, biduo substitisset, longiorem moram faciendam, domine, non putavi, primum quod incertum adhuc erat, quando libertus tuus Lycormas venturus esset, deinde quod ipse proficiscebar in diversam provinciae partem, ita officii necessitate exigente.
urn:cts:latinLit:tlg0233.stoa001.latinlib:10.67.2#Haec in notitiam tuam perferenda existimavi, quia proxime scripseram petisse Lycormam, ut legationem, si qua venisset a Bosporo, usque in adventum suum retinerem. Quod diutius faciendi nulla mihi probabilis ratio occurrit, praesertim cum epistulae Lycormae, quas detinere, ut ante praedixi, nolui, aliquot diebus hinc legatum antecessurae viderentur.
urn:cts:latinLit:tlg0233.stoa001.latinlib:10.68.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.68.1#Petentibus quibusdam, ut sibi reliquias suorum aut propter iniuriam vetustatis aut propter fluminis incursum alia-que his similia quocumque secundum exemplum proconsulum transferre permitterem, quia sciebam in urbe nostra ex eius modi causa collegium pontificum adiri solere, te, domine, maximum pontificem consulendum putavi, quid observare me velis.
urn:cts:latinLit:tlg0233.stoa001.latinlib:10.69.greeting#TRAIANUS PLINIO
urn:cts:latinLit:tlg0233.stoa001.latinlib:10.69.1#Durum est iniungere necessitatem provincialibus pontificum adeundorum, si reliquias suorum propter aliquas iustas causas transferre ex loco in alium locum velint. Sequenda ergo potius tibi exempla sunt eorum, qui isti provinciae praefuerunt, et ut causa cuique, ita aut permittendum aut negandum.
urn:cts:latinLit:tlg0233.stoa001.latinlib:10.70.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.70.1#Quaerenti mihi, domine, Prusae ubi posset balineum quod indulsisti fieri, placuit locus in quo fuit aliquando domus, ut audio, pulchra, nunc deformis ruinis. Per hoc enim conse-quemur, ut foedissima facies civitatis ornetur, atque etiam ut ipsa civitas amplietur nec ulla aedificia tollantur, sed quae sunt vetustate sublapsa relaxentur in melius.
urn:cts:latinLit:tlg0233.stoa001.latinlib:10.70.2#Est autem huius domus condicio talis: legaverat eam Claudius Polyaenus Claudio Caesari iussit-que in peristylio templum ei fieri, reliqua ex domo locari. Ex ea reditum aliquamdiu civitas percepit; deinde paulatim partim spoliata, partim neglecta cum peristylio domus tota collapsa est, ac iam paene nihil ex ea nisi solum superest; quod tu, domine, sive donaveris civitati sive venire iusseris, propter opportunitatem loci pro summo munere accipiet.
urn:cts:latinLit:tlg0233.stoa001.latinlib:10.70.3#Ego, si permiseris, cogito in area vacua balineum collocare, eum autem locum, in quo aedificia fuerunt, exedra et porticibus amplecti atque tibi consecrare, cuius beneficio elegans opus dignum-que nomine tuo fiet.
urn:cts:latinLit:tlg0233.stoa001.latinlib:10.70.4#Exemplar testamenti, quamquam mendosum, misi tibi; ex quo cognosces multa Polyaenum in eiusdem domus ornatum reliquisse, quae ut domus ipsa perierunt, a me tamen in quantum potuerit requirentur.
urn:cts:latinLit:tlg0233.stoa001.latinlib:10.71.greeting#TRAIANUS PLINIO
urn:cts:latinLit:tlg0233.stoa001.latinlib:10.71.1#Possumus apud Prusenses area ista cum domo collapsa, quam vacare scribis, ad exstructionem balinei uti. Illud tamen parum expressisti, an aedes in peristylio Claudio facta esset. Nam, si facta est, licet collapsa sit, religio eius occupavit solum .
urn:cts:latinLit:tlg0233.stoa001.latinlib:10.72.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.72.1#Postulantibus quibusdam, ut de agnoscendis liberis restituendis-que natalibus et secundum epistulam Domitiani scriptam Minicio Rufo et secundum exempla proconsulum ipse cognoscerem, respexi ad senatus consultum pertinens ad eadem genera causarum, quod de iis tantum provinciis loquitur, quibus proconsules praesunt; ideo-que rem integram distuli, dum <tu>, domine, praeceperis, quid observare me velis.
urn:cts:latinLit:tlg0233.stoa001.latinlib:10.73.greeting#TRAIANUS PLINIO
urn:cts:latinLit:tlg0233.stoa001.latinlib:10.73.1#Si mihi senatus consultum miseris quod haesitationem tibi fecit, aestimabo an debeas cognoscere de agnoscendis liberis et natalibus veris restituendis.
urn:cts:latinLit:tlg0233.stoa001.latinlib:10.74.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.74.1#Appuleius, domine, miles qui est in statione Nicomedensi, scripsit mihi quendam nomine Callidromum, cum detineretur a Maximo et Dionysio pistoribus, quibus operas suas locaverat, confugisse ad tuam statuam perductum-que ad magistratus indicasse, servisse aliquando Laberio Maximo, captum-que a Susago in Moesia et a Decibalo muneri missum Pacoro Parthiae regi, pluribus-que annis in ministerio eius fuisse, deinde fugisse, atque ita in Nicomediam pervenisse.
urn:cts:latinLit:tlg0233.stoa001.latinlib:10.74.2#Quem ego perductum ad me, cum eadem narrasset, mittendum ad te putavi; quod paulo tardius feci, dum requiro gemmam, quam sibi habentem imaginem Pacori et quibus ornatus fuisset subtractam indicabat.
urn:cts:latinLit:tlg0233.stoa001.latinlib:10.74.3#Volui enim hanc quoque, si inveniri potuisset, simul mittere, sicut glebulam misi, quam se ex Parthico metallo attulisse dicebat. Signata est anulos meo, cuius est aposphragisma quadriga.
urn:cts:latinLit:tlg0233.stoa001.latinlib:10.75.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.75.1#Iulius, domine, Largus ex Ponto nondum mihi visus ac ne auditus quidem - scilicet iudicio tuo credidit - dispensationem quandam mihi erga te pietatis suae ministerium-que mandavit.
urn:cts:latinLit:tlg0233.stoa001.latinlib:10.75.2#Rogavit enim testamento, ut hereditatem suam adirem cernerem-que, ac deinde praeceptis quinquaginta milibus nummum reliquum omne Heracleotarum et Tianorum civitatibus redderem, ita ut esset arbitrii mei utrum opera facienda, quae honori tuo consecrarentur, putarem an instituendos quinquennales agonas, qui Traiani appellarentur. Quod in notitiam tuam perferendum existimavi ob hoc maxime, ut dispiceres quid eligere debeam.
urn:cts:latinLit:tlg0233.stoa001.latinlib:10.76.greeting#TRAIANUS PLINIO
urn:cts:latinLit:tlg0233.stoa001.latinlib:10.76.1#Iulius Largus fidem tuam quasi te bene nosset elegit. Quid ergo potissimum ad perpetuitatem memoriae eius faciat, secundum cuiusque loci condicionem ipse dispice et quod optimum existimaveris, id se-quere.
urn:cts:latinLit:tlg0233.stoa001.latinlib:10.77.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.77.1#Providentissime, domine, fecisti, quod praecepisti Calpurnio Macro clarissimo viro, ut legionarium centurionem Byzantium mitteret.
urn:cts:latinLit:tlg0233.stoa001.latinlib:10.77.2#Dispice an etiam Iuliopolitanis simili ratione consulendum putes, quorum civitas, cum sit perexigua, onera maxima sustinet tanto-que graviores iniurias quanto est infirmior patitur.
urn:cts:latinLit:tlg0233.stoa001.latinlib:10.77.3#Quidquid autem Iuliopolitanis praestiteris, id etiam toti provinciae proderit. Sunt enim in capite Bithyniae, plurimis-que per eam commeantibus transitum praebent.
urn:cts:latinLit:tlg0233.stoa001.latinlib:10.78.greeting#TRAIANUS PLINIO
urn:cts:latinLit:tlg0233.stoa001.latinlib:10.78.1#Ea condicio est civitatis Byzantiorum confluente undi-que in eam commeantium turba, ut secundum consuetudinem praecedentium temporum honoribus eius praesidio centurionis legionarii consulendum habuerimus. <Si>
urn:cts:latinLit:tlg0233.stoa001.latinlib:10.78.2#Iuliopolitanis succurrendum eodem modo putaverimus, onerabimus nos exemplo; plures enim eo quanto infirmiores erunt idem petent. Fiduciam <eam> diligentiae <tuae> habeo, ut credam te omni ratione id acturum, ne sint obnoxii iniuriis.
urn:cts:latinLit:tlg0233.stoa001.latinlib:10.78.3#Si qui autem se contra disciplinam meam gesserint, statim coerceantur; aut, si plus admiserint quam ut in re praesenti satis puniantur, si milites erunt, legatis eorum quod deprehenderis notum facies aut, si in urbem versus venturi erunt, mihi scribes.
urn:cts:latinLit:tlg0233.stoa001.latinlib:10.79.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.79.1#Cautum est, domine, Pompeia lege quae Bithynis data est, ne quis capiat magistratum neve sit in senatu minor annorum triginta. Eadem lege comprehensum est, ut qui ceperint magistratum sint in senatu.
urn:cts:latinLit:tlg0233.stoa001.latinlib:10.79.2#Secutum est dein edictum divi Augusti, quo permisit minores magistratus ab annis duobus et viginti capere.
urn:cts:latinLit:tlg0233.stoa001.latinlib:10.79.3#Quaeritur ergo an, qui minor triginta annorum gessit magistratum, possit a censoribus in senatum legi, et, si potest, an ii quoque, qui non gesserint, possint per eandem interpretationem ab ea aetate senatores legi, a qua illis magistratum gerere permissum est; quod alioqui factitatum adhuc et esse necessarium dicitur, quia sit aliquanto melius honestorum hominum liberos quam e plebe in curiam admitti.
urn:cts:latinLit:tlg0233.stoa001.latinlib:10.79.4#Ego a destinatis censoribus quid sentirem interrogatus eos quidem, qui minores triginta annis gessissent magistratum, putabam posse in senatum et secundum edictum Augusti et secundum legem Pompeiam legi, quoniam Augustus gerere magistratus minoribus annis triginta permisisset, lex senatorem esse voluisset qui gessisset magistratum.
urn:cts:latinLit:tlg0233.stoa001.latinlib:10.79.5#De iis autem qui non gessissent, quamvis essent aetatis eiusdem cuius illi quibus gerere permissum est, haesitabam; per quod effectum est ut te, domine, consulerem, quid observari velles. Capita legis, tum edictum Augusti litteris subieci.
urn:cts:latinLit:tlg0233.stoa001.latinlib:10.80.greeting#TRAIANUS PLINIO
urn:cts:latinLit:tlg0233.stoa001.latinlib:10.80.1#Interpretationi tuae, mi Secunde carissime, idem existimo: hactenus edicto divi Augusti novatam esse legem Pompeiam, ut magistratum quidem capere possent ii, qui non minores duorum et viginti annorum essent, et qui cepissent, in senatum cuiusque civitatis pervenirent. Ceterum non capto magistratu eos, qui minores triginta annorum sint, quia magistratum capere possint, in curiam etiam loci cuiusque non existimo legi posse.
urn:cts:latinLit:tlg0233.stoa001.latinlib:10.81.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.81.1#Cum Prusae ad Olympum, domine, publicis negotiis intra hospitium eodem die exiturus vacarem, Asclepiades magistratus indicavit appellatum me a Claudio Eumolpo. Cum Cocceianus Dion in bule assignari civitati opus cuius curam egerat vellet, tum Eumolpus assistens Flavio Archippo dixit exigendam esse a Dione rationem operis, ante quam rei publicae traderetur, quod aliter fecisset ac debuisset.
urn:cts:latinLit:tlg0233.stoa001.latinlib:10.81.2#Adiecit etiam esse in eodem positam tuam statuam et corpora sepultorum, uxoris Dionis et filii, postulavit-que ut cognoscerem pro tribunali.
urn:cts:latinLit:tlg0233.stoa001.latinlib:10.81.3#Quod cum ego me protinus facturum dilaturum-que profectionem dixissem, ut longiorem diem ad struendam causam darem ut-que in alia civitate cognoscerem petiit.
urn:cts:latinLit:tlg0233.stoa001.latinlib:10.81.4#Ego me auditurum Nicaeae respondi. Ubi cum consedissem cogniturus, idem Eumolpus tamquam si adhuc parum instructus dilationem petere coepit, contra Dion ut audiretur exigere.
urn:cts:latinLit:tlg0233.stoa001.latinlib:10.81.5#Dicta sunt utrimque multa, etiam de causa. Ego cum dandam dilationem et <te> consulendum existimarem in re ad exemplum pertinenti, dixi utrique parti ut postulationum suarum libellos darent. Volebam enim te ipsorum potissimum verbis ea quae erant proposita cognoscere.
urn:cts:latinLit:tlg0233.stoa001.latinlib:10.81.6#Et Dion quidem se daturum dixit. Eumolpus respondit complexurum se libello quae rei publicae peteret, ceterum quod ad sepultos pertineret non accusatorem se sed advocatum Flavi Archippi, cuius mandata pertulisset. Archippus, cui Eumolpus sicut Prusiade assistebat, dixit se libellum daturum. At nec Eumolpus nec Archippus quam<quam> plurimis diebus exspectati adhuc mihi libellos dederunt; Dion dedit, quem huic epistulae iunxi.
urn:cts:latinLit:tlg0233.stoa001.latinlib:10.81.7#Ipse in re praesenti fui et vidi tuam quoque statuam in bibliotheca positam, id autem in quo dicuntur sepulti filius et uxor Dionis in area collocatum, quae porticibus includitur.
urn:cts:latinLit:tlg0233.stoa001.latinlib:10.81.8#Te, domine, rogo ut me in hoc praecipue genere cognitionis regere digneris, cum alioqui magna sit exspectatio, ut necesse est in ea re quae et in confessum venit et exemplis defenditur.
urn:cts:latinLit:tlg0233.stoa001.latinlib:10.82.greeting#TRAIANUS PLINIO
urn:cts:latinLit:tlg0233.stoa001.latinlib:10.82.1#Potuisti non haerere, mi Secunde carissime, circa id de quo me consulendum existimasti, cum propositum meum optime nosses, non ex metu nec terrore hominum aut criminibus maiestatis reverentiam nomini meo acquiri.
urn:cts:latinLit:tlg0233.stoa001.latinlib:10.82.2#Omissa ergo ea quaestione, quam non admitterem etiam si exemplis adiuvaretur, ratio totius operis effecti sub cura Cocceiani Dionis excutiatur, cum et utilitas civitatis exigat nec aut recuset Dion aut debeat recusare.
urn:cts:latinLit:tlg0233.stoa001.latinlib:10.83.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.83.1#Rogatus, domine, a Nicaeensibus publice per ea, quae mihi et sunt et debent esse sanctissima, id est per aeternitatem tuam salutem-que, ut preces suas ad te perferrem, fas non putavi negare acceptum-que ab iis libellum huic epistulae iunxi.
urn:cts:latinLit:tlg0233.stoa001.latinlib:10.84.greeting#TRAIANUS PLINIO
urn:cts:latinLit:tlg0233.stoa001.latinlib:10.84.1#Nicaeensibus, qui intestatorum civium suorum concessam vindicationem bonorum a divo Augusto affirmant, debebis vacare contractis omnibus personis ad idem negotium pertinentibus, adhibitis Virdio Gemellino et Epimacho liberto meo procuratoribus, ut aestimatis etiam iis, quae contra dicuntur, quod optimum credideritis, statuatis.
urn:cts:latinLit:tlg0233.stoa001.latinlib:10.85.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.85.1#Maximum libertum et procuratorem tuum, domine, per omne tempus, quo fuimus una, probum et industrium et diligentem ac sicut rei tuae amantissimum ita disciplinae tenacissimum expertus, libenter apud te testimonio prosequor, ea fide quam tibi debeo.
urn:cts:latinLit:tlg0233.stoa001.latinlib:10.86A.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.86A.1#Gavium Bassum, domine, praefectum orae Ponticae integrum probum industrium atque inter ista reverentissimum mei expertus, voto pariter et suffragio prosequor, ea fide quam tibi debeo.
urn:cts:latinLit:tlg0233.stoa001.latinlib:10.86B.greeting#<C. PLINIUS TRAIANO IMPERATORI>
urn:cts:latinLit:tlg0233.stoa001.latinlib:10.86B.1#... quam ea quae speret instructum commilitio tuo, cuius disciplinae debet, quod indulgentia tua dignus est. Apud me et milites et pagani, a quibus iustitia eius et humanitas penitus inspecta est, certatim ei qua privatim qua publice testimonium perhibuerunt. Quod in notitiam tuam perfero, ea fide quam tibi debeo.
urn:cts:latinLit:tlg0233.stoa001.latinlib:10.87.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.87.1#Nymphidium Lupum, domine, primipilarem commilitonem habui, cum ipse tribunus essem ille praefectus: inde familiariter diligere coepi. Crevit postea caritas ipsa mutuae vetustate amicitiae.
urn:cts:latinLit:tlg0233.stoa001.latinlib:10.87.2#Itaque et quieti eius inieci manum et exegi, ut me in Bithynia consilio instrueret. Quod ille amicissime et otii et senectutis ratione postposita et iam fecit et facturus est.
urn:cts:latinLit:tlg0233.stoa001.latinlib:10.87.3#Quibus ex causis necessitudines eius inter meas numero, filium in primis, Nymphidium Lupum, iuvenem probum industrium et egregio patre dignissimum, suffecturum indulgentiae tuae, sicut primis eius experimentis cognoscere potes, cum praefectus cohortis plenissimum testimonium meruerit Iuli Ferocis et Fusci Salinatoris clarissimorum virorum. Meum gaudium, domine, meam-que gratulationem filii honore cumulabis.
urn:cts:latinLit:tlg0233.stoa001.latinlib:10.88.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.88.1#Opto, domine, et hunc natalem et plurimos alios quam felicissimos agas aeterna-que laude florentem virtutis tuae gloriam ... quam incolumis et fortis aliis super alia operibus augebis.
urn:cts:latinLit:tlg0233.stoa001.latinlib:10.89.greeting#TRAIANUS PLINIO
urn:cts:latinLit:tlg0233.stoa001.latinlib:10.89.1#Agnosco vota tua, mi Secunde carissime, quibus precaris, ut plurimos et felicissimos natales florente statu rei publicae nostrae agam.
urn:cts:latinLit:tlg0233.stoa001.latinlib:10.90.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.90.1#Sinopenses, domine, aqua deficiuntur; quae videtur et bona et copiosa ab sexto decimo miliario posse perduci. Est tamen statim ab capite paulo amplius passus mille locus suspectus et mollis, quem ego interim explorari modico impendio iussi, an recipere et sustinere opus possit.
urn:cts:latinLit:tlg0233.stoa001.latinlib:10.90.2#Pecunia curantibus nobis contracta non deerit, si tu, domine, hoc genus operis et salubritati et amoenitati valde sitientis coloniae indulseris.
urn:cts:latinLit:tlg0233.stoa001.latinlib:10.91.greeting#TRAIANUS PLINIO
urn:cts:latinLit:tlg0233.stoa001.latinlib:10.91.1#Ut coepisti, Secunde carissime, explora diligenter, an locus ille quem suspectum habes sustinere opus aquae ductus possit. Neque dubitandum puto, quin aqua perducenda sit in coloniam Sinopensem, si modo et viribus suis assequi potest, cum plurimum ea res et salubritati et voluptati eius collatura sit.
urn:cts:latinLit:tlg0233.stoa001.latinlib:10.92.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.92.1#Amisenorum civitas libera et foederata beneficio indulgentiae tuae legibus suis utitur. In hac datum mihi libellum ad 'epanous' pertinentem his litteris subieci, ut tu, domine, dispiceres quid et quatenus aut permittendum aut prohibendum putares.
urn:cts:latinLit:tlg0233.stoa001.latinlib:10.93.greeting#TRAIANUS PLINIO
urn:cts:latinLit:tlg0233.stoa001.latinlib:10.93.1#Amisenos, quorum libellum epistulae tuae iunxeras, si legibus istorum, quibus beneficio foederis utuntur, concessum est eranum habere, possumus quo minus habeant non impedire, eo facilius si tali collatione non ad turbas et ad illicitos coetus, sed ad sustinendam tenuiorum inopiam utuntur. In ceteris civitatibus, quae nostro iure obstrictae sunt, res huius modi prohibenda est.
urn:cts:latinLit:tlg0233.stoa001.latinlib:10.94.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.94.1#Suetonium Tranquillum, probissimum honestissimum eruditissimum virum, et mores eius secutus et studia iam pridem, domine, in contubernium assumpsi, tanto-que magis diligere coepi quanto nunc propius inspexi.
urn:cts:latinLit:tlg0233.stoa001.latinlib:10.94.2#Huic ius trium liberorum necessarium faciunt duae causae; nam et iudicia amicorum promeretur et parum felix matrimonium expertus est, impetrandum-que a bonitate tua per nos habet quod illi fortunae malignitas denegavit.
urn:cts:latinLit:tlg0233.stoa001.latinlib:10.94.3#Scio, domine, quantum beneficium petam, sed peto a te cuius in omnibus desideriis meis indulgentiam experior. Potes enim colligere quanto opere cupiam, quod non rogarem absens si mediocriter cuperem.
urn:cts:latinLit:tlg0233.stoa001.latinlib:10.95.greeting#TRAIANUS PLINIO
urn:cts:latinLit:tlg0233.stoa001.latinlib:10.95.1#Quam parce haec beneficia tribuam, utique, mi Secunde carissime, haeret tibi, cum etiam in senatu affirmare soleam non excessisse me numerum, quem apud amplissimum ordinem suffecturum mihi professus sum. Tuo tamen desiderio subscripsi et dedisse me ius trium liberorum Suetonio Tranquillo ea condicione, qua assuevi, referri in commentarios meos iussi.
urn:cts:latinLit:tlg0233.stoa001.latinlib:10.96.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.96.1#Sollemne est mihi, domine, omnia de quibus dubito ad te referre. Quis enim potest melius vel cunctationem meam regere vel ignorantiam instruere? Cognitionibus de Christianis interfui numquam: ideo nescio quid et quatenus aut puniri soleat aut quaeri.
urn:cts:latinLit:tlg0233.stoa001.latinlib:10.96.2#Nec mediocriter haesitavi, sitne aliquod discrimen aetatum, an quamlibet teneri nihil a robustioribus differant; detur paenitentiae venia, an ei, qui omnino Christianus fuit, desisse non prosit; nomen ipsum, si flagitiis careat, an flagitia cohaerentia nomini puniantur. Interim, <in> iis qui ad me tamquam Christiani deferebantur, hunc sum secutus modum.
urn:cts:latinLit:tlg0233.stoa001.latinlib:10.96.3#Interrogavi ipsos an essent Christiani. Confitentes iterum ac tertio interrogavi supplicium minatus; perseverantes duci iussi. Neque enim dubitabam, qualecum-que esset quod faterentur, pertinaciam certe et inflexibilem obstinationem debere puniri.
urn:cts:latinLit:tlg0233.stoa001.latinlib:10.96.4#Fuerunt alii similis amentiae, quos, quia cives Romani erant, adnotavi in urbem remittendos.
urn:cts:latinLit:tlg0233.stoa001.latinlib:10.96.Mox#ipso tractatu, ut fieri solet, diffundente se crimine plures species inciderunt.
urn:cts:latinLit:tlg0233.stoa001.latinlib:10.96.5#Propositus est libellus sine auctore multorum nomina continens. Qui negabant esse se Christianos aut fuisse, cum praeeunte me deos appellarent et imagini tuae, quam propter hoc iusseram cum simulacris numinum afferri, ture ac vino supplicarent, praeterea male dicerent Christo, quorum nihil cogi posse dicuntur qui sunt re vera Christiani, dimittendos putavi.
urn:cts:latinLit:tlg0233.stoa001.latinlib:10.96.6#Alii ab indice nominati esse se Christianos dixerunt et mox negaverunt; fuisse quidem sed desisse, quidam ante triennium, quidam ante plures annos, non nemo etiam ante viginti. <Hi> quoque omnes et imaginem tuam deorum-que simulacra venerati sunt et Christo male dixerunt.
urn:cts:latinLit:tlg0233.stoa001.latinlib:10.96.7#Affirmabant autem hanc fuisse summam vel culpae suae vel erroris, quod essent soliti stato die ante lucem convenire, carmen-que Christo quasi deo dicere se-cum invicem se-que sacramento non in scelus aliquod obstringere, sed ne furta ne latrocinia ne adulteria committerent, ne fidem fallerent, ne depositum appellati abnegarent. Quibus peractis morem sibi discedendi fuisse rursus-que coeundi ad capiendum cibum, promiscuum tamen et innoxium; quod ipsum facere desisse post edictum meum, quo secundum mandata tua hetaerias esse vetueram.
urn:cts:latinLit:tlg0233.stoa001.latinlib:10.96.8#Quo magis necessarium credidi ex duabus ancillis, quae ministrae dicebantur, quid esset veri, et per tormenta quaerere. Nihil aliud inveni quam superstitionem pravam et immodicam.
urn:cts:latinLit:tlg0233.stoa001.latinlib:10.96.9#Ideo dilata cognitione ad consulendum te decucurri. Visa est enim mihi res digna consultatione, maxime propter periclitantium numerum. Multi enim omnis aetatis, omnis ordinis, utriusque sexus etiam vocantur in periculum et vocabuntur. Neque civitates tantum, sed vicos etiam atque agros superstitionis istius contagio pervagata est; quae videtur sisti et corrigi posse.
urn:cts:latinLit:tlg0233.stoa001.latinlib:10.96.10#Certe satis constat prope iam desolata templa coepisse celebrari, et sacra sollemnia diu intermissa repeti passim-que venire <carnem> victimarum, cuius adhuc rarissimus emptor inveniebatur. Ex quo facile est opinari, quae turba hominum emendari possit, si sit paenitentiae locus.
urn:cts:latinLit:tlg0233.stoa001.latinlib:10.97.greeting#TRAIANUS PLINIO
urn:cts:latinLit:tlg0233.stoa001.latinlib:10.97.1#Actum quem debuisti, mi Secunde, in excutiendis causis eorum, qui Christiani ad te delati fuerant, secutus es. Neque enim in universum aliquid, quod quasi certam formam habeat, constitui potest.
urn:cts:latinLit:tlg0233.stoa001.latinlib:10.97.2#Conquirendi non sunt; si deferantur et arguantur, puniendi sunt, ita tamen ut, qui negaverit se Christianum esse id-que re ipsa manifestum fecerit, id est supplicando dis nostris, quamvis suspectus in praeteritum, veniam ex paenitentia impetret. Sine auctore vero propositi libelli <in> nullo crimine locum habere debent. Nam et pessimi exempli nec nostri saeculi est.
urn:cts:latinLit:tlg0233.stoa001.latinlib:10.98.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.98.1#Amastrianorum civitas, domine, et elegans et ornata habet inter praecipua opera pulcherrimam eandem-que longissimam plateam; cuius a latere per spatium omne porrigitur nomine quidem flumen, re vera cloaca foedissima, ac sicut turpis immundissimo aspectu, ita pestilens odore taeterrimo.
urn:cts:latinLit:tlg0233.stoa001.latinlib:10.98.2#Quibus ex causis non minus salubritatis quam decoris interest eam contegi; quod fiet si permiseris curantibus nobis, ne desit quoque pecunia operi tam magno quam necessario.
urn:cts:latinLit:tlg0233.stoa001.latinlib:10.99.greeting#TRAIANUS PLINIO
urn:cts:latinLit:tlg0233.stoa001.latinlib:10.99.1#Rationis est, mi Secunde carissime, contegi aquam istam, quae per civitatem Amastrianorum fluit, si intecta salubritati obest. Pecunia ne huic operi desit, curaturum te secundum diligentiam tuam certum habeo.
urn:cts:latinLit:tlg0233.stoa001.latinlib:10.100.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.100.1#Vota, domine, priore anno nuncupata alacres laeti-que persolvimus nova-que rursus certante commilitonum et provincialium pietate suscepimus, precati deos ut te rem-que publicam florentem et incolumem ea benignitate servarent, quam super magnas plurimas-que virtutes praecipua sanctitate obsequio deorum honore meruisti.
urn:cts:latinLit:tlg0233.stoa001.latinlib:10.101.greeting#TRAIANUS PLINIO
urn:cts:latinLit:tlg0233.stoa001.latinlib:10.101.1#Solvisse vota dis immortalibus te praeeunte pro mea incolumitate commilitones cum provincialibus laetissimo consensu et in futurum nuncupasse libenter, mi Secunde carissime, cognovi litteris tuis.
urn:cts:latinLit:tlg0233.stoa001.latinlib:10.102.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.102.1#Diem, quo in te tutela generis humani felicissima successione translata est, debita religione celebravimus, commendantes dis imperii tui auctoribus et vota publica et gaudia.
urn:cts:latinLit:tlg0233.stoa001.latinlib:10.103.greeting#TRAIANUS PLINIO
urn:cts:latinLit:tlg0233.stoa001.latinlib:10.103.1#Diem imperii mei debita laetitia et religione commilitonibus et provincialibus praeeunte te celebratum libenter cognovi litteris tuis.
urn:cts:latinLit:tlg0233.stoa001.latinlib:10.104.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.104.1#Valerius, domine, Paulinus excepto Paulino ius Latinorum suorum mihi reliquit; ex quibus rogo tribus interim ius Quiritium des. Vereor enim, ne sit immodicum pro omnibus pariter invocare indulgentiam tuam, qua debeo tanto modestius uti, quanto pleniorem experior. Sunt autem pro quibus peto: C. Valerius Astraeus, C. Valerius Dionysius, C. Valerius Aper.
urn:cts:latinLit:tlg0233.stoa001.latinlib:10.105.greeting#TRAIANUS PLINIO
urn:cts:latinLit:tlg0233.stoa001.latinlib:10.105.1#Cum honestissime iis, qui apud fidem tuam a Valerio Paulino depositi sunt, consultum velis mature per me, iis interim, quibus nunc petisti, dedisse me ius Quiritium referri in commentarios meos iussi idem facturus in ceteris, pro quibus petieris.
urn:cts:latinLit:tlg0233.stoa001.latinlib:10.106.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.106.1#Rogatus, domine, a P. Accio Aquila, centurione cohortis sextae equestris, ut mitterem tibi libellum per quem indulgentiam pro statu filiae suae implorat, durum putavi negare, cum scirem quantam soleres militum precibus patientiam humanitatem-que praestare.
urn:cts:latinLit:tlg0233.stoa001.latinlib:10.107.greeting#TRAIANUS PLINIO
urn:cts:latinLit:tlg0233.stoa001.latinlib:10.107.1#Libellum P. Accii Aquilae, centurionis sextae equestris, quem mihi misisti, legi; cuius precibus motus dedi filiae eius civitatem Romanam. Libellum rescriptum, quem illi redderes, misi tibi.
urn:cts:latinLit:tlg0233.stoa001.latinlib:10.108.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.108.1#Quid habere iuris velis et Bithynas et Ponticas civitates in exigendis pecuniis, quae illis vel ex locationibus vel ex venditionibus aliisve causis debeantur, rogo, domine, rescribas. Ego inveni a pleris-que proconsulibus concessam iis protopraxian eam-que pro lege valuisse.
urn:cts:latinLit:tlg0233.stoa001.latinlib:10.108.2#Existimo tamen tua providentia constituendum aliquid et sanciendum per quod utilitatibus eorum in perpetuum consulatur. Nam quae sunt ab illis instituta, sint licet sapienter indulta, brevia tamen et infirma sunt, nisi illis tua contingit auctoritas.
urn:cts:latinLit:tlg0233.stoa001.latinlib:10.109.greeting#TRAIANUS PLINIO
urn:cts:latinLit:tlg0233.stoa001.latinlib:10.109.1#Quo iure uti debeant Bithynae vel Ponticae civitates in iis pecuniis, quae ex quaque causa rei publicae debebuntur, ex lege cuiusque animadvertendum est. Nam, sive habent privilegium, quo ceteris creditoribus anteponantur, custodiendum est, sive non habent, in iniuriam privatorum id dari a me non oportebit.
urn:cts:latinLit:tlg0233.stoa001.latinlib:10.110.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.110.1#Ecdicus, domine, Amisenorum civitatis petebat apud me a Iulio Pisone denariorum circiter quadraginta milia donata ei publice ante viginti annos bule et ecclesia consentiente, utebatur-que mandatis tuis, quibus eius modi donationes vetantur.
urn:cts:latinLit:tlg0233.stoa001.latinlib:10.110.2#Piso contra plurima se in rem publicam contulisse ac prope totas facultates erogasse dicebat. Addebat etiam temporis spatium postulabat-que, ne id, quod pro multis et olim accepisset, cum eversione reliquae dignitatis reddere cogeretur. Quibus ex causis integram cognitionem differendam existimavi, ut te, domine, consulerem, quid se-quendum putares.
urn:cts:latinLit:tlg0233.stoa001.latinlib:10.111.greeting#TRAIANUS PLINIO
urn:cts:latinLit:tlg0233.stoa001.latinlib:10.111.1#Sicut largitiones ex publico fieri mandata prohibent, ita, ne multorum securitas subruatur, factas ante aliquantum temporis retractari atque in irritum vindicari non oportet. Quidquid ergo ex hac causa actum ante viginti annos erit, omittamus. Non minus enim hominibus cuiusque loci quam pecuniae publicae consultum volo.
urn:cts:latinLit:tlg0233.stoa001.latinlib:10.112.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.112.1#Lex Pompeia, domine, qua Bithyni et Pontici utuntur, eos, qui in bulen a censoribus leguntur, dare pecuniam non iubet; sed ii, quos indulgentia tua quibusdam civitatibus super legitimum numerum adicere permisit, et singula milia denariorum et bina intulerunt.
urn:cts:latinLit:tlg0233.stoa001.latinlib:10.112.2#Anicius deinde Maximus proconsul eos etiam, qui a censoribus legerentur, dumtaxat in paucissimis civitatibus aliud aliis iussit inferre.
urn:cts:latinLit:tlg0233.stoa001.latinlib:10.112.3#Superest ergo, ut ipse dispicias, an in omnibus civitatibus certum aliquid omnes, qui deinde buleutae legentur, debeant pro introitu dare. Nam, quod in perpetuum mansurum est, a te constitui decet, cuius factis dictis-que debetur aeternitas.
urn:cts:latinLit:tlg0233.stoa001.latinlib:10.113.greeting#TRAIANUS PLINIO
urn:cts:latinLit:tlg0233.stoa001.latinlib:10.113.1#Honorarium decurionatus omnes, qui in quaque civitate Bithyniae decuriones fiunt, inferre debeant necne, in universum a me non potest statui. Id ergo, quod semper tutissimum est, se-quendam cuiusque civitatis legem puto, sed verius eos, qui invitati fiunt decuriones, id existimo acturos, ut praestatione ceteris praeferantur.
urn:cts:latinLit:tlg0233.stoa001.latinlib:10.114.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.114.1#Lege, domine, Pompeia permissum Bithynicis civitatibus ascribere sibi quos vellent cives, dum ne quem earum civitatium, quae sunt in Bithynia. Eadem lege sancitur, quibus de causis e senatu a censoribus eiciantur.
urn:cts:latinLit:tlg0233.stoa001.latinlib:10.114.2#Inde me quidam ex censoribus consulendum putaverunt, an eicere deberent eum qui esset alterius civitatis.
urn:cts:latinLit:tlg0233.stoa001.latinlib:10.114.3#Ego quia lex sicut ascribi civem alienum vetabat, ita eici e senatu ob hanc causam non iubebat, praeterea, quod affirmabatur mihi in omni civitate plurimos esse buleutas ex aliis civitatibus, futurum-que ut multi homines multae-que civitates concuterentur ea parte legis, quae iam pridem consensu quodam exolevisset, necessarium existimavi consulere te, quid servandum putares. Capita legis his litteris subieci.
urn:cts:latinLit:tlg0233.stoa001.latinlib:10.115.greeting#TRAIANUS PLINIO
urn:cts:latinLit:tlg0233.stoa001.latinlib:10.115.1#Merito haesisti, Secunde carissime, quid a te rescribi oporteret censoribus consulentibus, an <manere deberent> in senatu aliarum civitatium, eiusdem tamen provinciae cives. Nam et legis auctoritas et longa consuetudo usurpata contra legem in diversum movere te potuit. Mihi hoc temperamentum eius placuit, ut ex praeterito nihil novaremus, sed manerent quamvis contra legem asciti quarumcumque civitatium cives, in futurum autem lex Pompeia observaretur; cuius vim si retro quoque velimus custodire, multa necesse est perturbari.
urn:cts:latinLit:tlg0233.stoa001.latinlib:10.116.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.116.1#Qui virilem togam sumunt vel nuptias faciunt vel ineunt magistratum vel opus publicum dedicant, solent totam bulen atque etiam e plebe non exiguum numerum vocare binos-que denarios vel singulos dare. Quod an celebrandum et quatenus putes, rogo scribas.
urn:cts:latinLit:tlg0233.stoa001.latinlib:10.116.2#Ipse enim, sicut arbitror, praesertim ex sollemnibus causis, concedendum ius istud invitationis, ita vereor ne ii qui mille homines, interdum etiam plures vocant, modum excedere et in speciem διανομῆς incidere videantur.
urn:cts:latinLit:tlg0233.stoa001.latinlib:10.117.greeting#TRAIANUS PLINIO
urn:cts:latinLit:tlg0233.stoa001.latinlib:10.117.1#Merito vereris, ne in speciem διανομῆς incidat invitatio, quae et in numero modum excedit et quasi per corpora, non viritim singulos ex notitia ad sollemnes sportulas contrahit. Sed ego ideo prudentiam tuam elegi, ut formandis istius provinciae moribus ipse moderareris et ea constitueres, quae ad perpetuam eius provinciae quietem essent profutura.
urn:cts:latinLit:tlg0233.stoa001.latinlib:10.118.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.118.1#Athletae, domine, ea quae pro iselasticis certaminibus constituisti, deberi sibi putant statim ex eo die, quo sunt coronati; nihil enim referre, quando sint patriam invecti, sed quando certamine vicerint, ex quo invehi possint. Ego contra scribo 'iselastici nomine': ita-que Åeorum vehementer addubitem an sit potius id tempus, quo εἰσήλασαν intuendum.
urn:cts:latinLit:tlg0233.stoa001.latinlib:10.118.2#Iidem obsonia petunt pro eo agone, qui a te iselasticus factus est, quamvis vicerint ante quam fieret. Aiunt enim congruens esse, sicut non detur sibi pro iis certaminibus, quae esse iselastica postquam vicerunt desierunt, ita pro iis dari quae esse coeperunt.
urn:cts:latinLit:tlg0233.stoa001.latinlib:10.118.3#Hic quoque non mediocriter haereo, ne cuiusquam retro habeatur ratio dandum-que, quod tunc cum vincerent non debebatur. Rogo ergo, ut dubitationem meam regere, id est beneficia tua interpretari ipse digneris.
urn:cts:latinLit:tlg0233.stoa001.latinlib:10.119.greeting#TRAIANUS PLINIO
urn:cts:latinLit:tlg0233.stoa001.latinlib:10.119.1#Iselasticum tunc primum mihi videtur incipere deberi, cum quis in civitatem suam ipse εἰσήλασεν. Obsonia eorum certaminum, quae iselastica esse placuit mihi, si ante iselastica non fuerunt, retro non debentur. Nec proficere pro desiderio athletarum potest, quod eorum, quae postea iselastica non esse constitui, quam vicerunt, accipere desierunt. Mutata enim condicione certaminum nihilo minus, quae ante perceperant, non revocantur.
urn:cts:latinLit:tlg0233.stoa001.latinlib:10.120.greeting#C. PLINIUS TRAIANO IMPERATORI
urn:cts:latinLit:tlg0233.stoa001.latinlib:10.120.1#Usque in hoc tempus, domine, neque cuiquam diplomata commodavi neque in rem ullam nisi tuam misi. Quam perpetuam servationem meam quaedam necessitas rupit.
urn:cts:latinLit:tlg0233.stoa001.latinlib:10.120.2#Uxori enim meae audita morte avi volenti ad amitam suam excurrere usum eorum negare durum putavi, cum talis officii gratia in celeritate consisteret, scirem-que te rationem itineris probaturum, cuius causa erat pietas. Haec tibi scripsi, quia mihi parum gratus fore videbar, si dissimulassem inter alia beneficia hoc unum quoque me debere indulgentiae tuae, quod fiducia eius quasi consulto te non dubitavi facere, quem si consuluissem, sero fecissem.
urn:cts:latinLit:tlg0233.stoa001.latinlib:10.121.greeting#TRAIANUS PLINIO
urn:cts:latinLit:tlg0233.stoa001.latinlib:10.121.1#Merito habuisti, Secunde carissime, fiduciam animi mei nec dubitandum fuisset, si exspectasses donec me consuleres, an iter uxoris tuae diplomatibus, quae officio tuo dedi, adiuvandum esset, cum apud amitam suam uxor tua deberet etiam celeritate gratiam adventus sui augere.
